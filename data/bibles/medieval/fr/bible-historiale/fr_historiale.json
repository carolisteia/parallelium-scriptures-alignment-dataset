{
    "genesis": [
        {
            "ref": "1:2",
            "text": "La terre etait vaine et vuide, et tenebres estoient sur la face d’abisme et li espris Notre Seigneur estoit portés sur les yaues."
        },
        {
            "ref": "1:3",
            "text": "Donc dist Dieu : « lumiere soit faite ! »"
        },
        {
            "ref": "1:4",
            "text": "Donc vit Dieu la lumiere qu’elle estoit bonne et devisa lumiere des tenebres,"
        },
        {
            "ref": "1:5",
            "text": "et appela la lumiere « jour » et les tenebres « nuyt ». Donc fu vespre et matin : un jour."
        },
        {
            "ref": "1:6",
            "text": "Dit Dieu : « le firmament soit fait en moyenne des yaues »"
        },
        {
            "ref": "1:7",
            "text": "et divisa les yaues qui estoient dessous le firmament de celles qui estoient dessus le firmament et ce fut fait en telle maniere ;"
        },
        {
            "ref": "1:8",
            "text": "Et apela Dieu le firmament « ciel ». Donc fu fait vespre et matin le second jour."
        },
        {
            "ref": "1:9",
            "text": "Derechief dist Dieu : « les yaues qui sont dessoubz le ciel soient assemblees en un lieu et appare la seiche ». Et il fut fait ainsi."
        },
        {
            "ref": "1:10",
            "text": "Et appela Dieu la seiche « Terre » et les assemblees des yaues appela « Mer ». Donc vit Dieu que c’estoit bon,"
        },
        {
            "ref": "1:11",
            "text": "si dist : « La terre porte heerbe verdoiant et faisant semence et arbres portans pommes et faisant fruit selon son genre qui semence erent en soy mesmes sur Terre ». Et il fut fait ainsi."
        },
        {
            "ref": "1:12",
            "text": "Et porta la Terre herbe verdoiant et portant semence selon son genre et arbres faisans fruit et aians chascune semence selon sa maniere. Donc vit Dieu quec’estoit bon."
        },
        {
            "ref": "1:13",
            "text": "Si fu fait vepre et matin le tiers jour."
        },
        {
            "ref": "1:14",
            "text": "Derechief dist Dieu : « Lumieres soient ou firmament qui devisent le jour de la nuit et soient en signes en temps en jours en ans,"
        },
        {
            "ref": "1:15",
            "text": "si qu’ilz luisent ou firmament et enluminent la terre ». Et il fut fait ainsi"
        },
        {
            "ref": "1:16",
            "text": "Et fist Dieu deus grans lumieres, la plus grant lumiere pour servir le jour et la plus petite lumiere pour servir la nuit."
        },
        {
            "ref": "1:17",
            "text": "Et les estoilles mit ou firmament pour luire sur terre,"
        },
        {
            "ref": "1:18",
            "text": "et pour servir au jour et a la nuit et pour deviser la lumiere des tenebres. Donc vit Dieu que c’estoit bon."
        },
        {
            "ref": "1:19",
            "text": "Si fut fait vespre et matin : le quart jour."
        },
        {
            "ref": "1:20",
            "text": "Derechief dist Dieu « les yaues doinent poissons et volailles sur terre dessoubz le firmament »."
        },
        {
            "ref": "1:21",
            "text": "Donc crea Dieu grans balenes et toutes ames vivans et mouvans lesquelles les yaues avoient donné en leur genre et toutes volailles selon leur genre. Donc vit Dieu que c’estoit bon,"
        },
        {
            "ref": "1:22",
            "text": "si les beneït et diz : « Croissiez et soiez montepliez et raemplissez les yaues de la mer et les oiseaux soient montepliez sur terre »."
        },
        {
            "ref": "1:23",
            "text": "Donc fu fait vespre et matin : le quint jour."
        },
        {
            "ref": "1:24",
            "text": "Derechief dist Dieu : « la terre doint ame vivant en son genre ». C’est toutes manieres de bestes jumenta reptilia et bestias en leurs especes et il fut ainsi fait."
        },
        {
            "ref": "1:25",
            "text": "Et fist Dieu les bestes de la terre selon leurs especes et en leurs genre. Lors vist Dieu que c’estoit bon,"
        },
        {
            "ref": "1:26",
            "text": "Si dist : « Faisons homme a notre ymage et a notre semblance qui soit sur les poissons de la mer et les oiseaux du ciel et les bestes de toute creature qui sont mues sur terre »."
        },
        {
            "ref": "1:27",
            "text": "Donc crea Dieu homme a son ymage, a l’image de Dieu le crea il,"
        },
        {
            "ref": "1:28",
            "text": "si les beneït et dit : « croissez et soiez montepliez et raemplez la terre et la soubmestez a vous et a votre seigneurie et aiez seigneurie sur les poissons de la mer et les oiseaux du ciel et sur toutes bestes qui sont venues sur terre »."
        },
        {
            "ref": "1:29",
            "text": "Et li redit Dieu : « je vous ay donné toute herbe portant semence sur terre et tous arbres portans fruit selon leur genre pour estre viande a vous,"
        },
        {
            "ref": "1:30",
            "text": "et a toutes les bestes de la terre et a touz les oiseaux du ciel et a toutes qui sont mues sur terre et qui ont ame vivant pour ce qu’ils aient a menger ». Et il fu fait ainsi."
        },
        {
            "ref": "1:31",
            "text": "Dont vit Dieu toutes les choses qu’il avoit faites et elles estoient moult bonnes. Donc fu fait vespre et matin : le .vi. jour."
        },
        {
            "ref": "2:1",
            "text": "Or sont tous parfais les cielx et la terre et tout leur aournement"
        },
        {
            "ref": "2:2",
            "text": "Et accompli Dieu au .vii. jour son ouvrage qu’il avoit fait et se reposa au .vii. jour"
        },
        {
            "ref": "2:3",
            "text": "et le santefia pource qu’il avoit en lui cessé de tout son ouvrage qu’il avoit voulu faire.Des generations du ciel"
        },
        {
            "ref": "2:4",
            "text": "Cest generations du ciel et du ciel et de la terre quant ils furent crees ou jour que Dieu fist le ciel et la terre,"
        },
        {
            "ref": "2:5",
            "text": "et tous les arbres et champs aincois qui fussent en terre et toutes herbes de toutes regions aincois qu’elles germassent ne encore n’avoit Dieu pleü sur terre ne nuls ne estoit qui ouvrait en terre ;"
        },
        {
            "ref": "2:6",
            "text": "mais une fontaine issoit de terre qui toute la terre arousoit, si come Nylus fait en Egypte."
        },
        {
            "ref": "2:7",
            "text": "Notre Seigneur Dieux forma l’homme du vray de la terre et li espira en la face l’esperit de vie et fu fait homme en ame vivant."
        },
        {
            "ref": "2:8",
            "text": "Et Notre Seigneur avoit planté le paradis de delices des le commencement ouquel il mist l’homme qu’il avoit formé."
        },
        {
            "ref": "2:9",
            "text": "Et amena Notre Seigneur Dieu de la terre tous arbres beaus a veoir et doulx a menger, et l’arbre de vie en my paradis et l’arbre de science de bien et de mal."
        },
        {
            "ref": "2:10",
            "text": "Et un fleuve issoit du lieu de delices pour arouser paradis qui de la est deviséen .iiii. fleuves."
        },
        {
            "ref": "2:11",
            "text": "Li uns, si a nom Phison, si avironne toute la terre de Evilat la ou li or naist"
        },
        {
            "ref": "2:12",
            "text": "et l’or de celle terre est tresbon y treuve on bones pierres qui sont moult precieuses."
        },
        {
            "ref": "2:13",
            "text": "Et le second fleuve a nom Geon, si avironne toute la terre d’Ethiopie"
        },
        {
            "ref": "2:14",
            "text": "Et le tiers fleuve a a nom Tigris, si va contre les Assiriens, et li quars fleuve a nom Eufrates."
        },
        {
            "ref": "2:15",
            "text": "Donc porta notre Sire Dieu l’homme et le mist en paradis de delices pource qu’il ouvrast et le gardast"
        },
        {
            "ref": "2:16",
            "text": "et li comanda et dist : « Menguë de tous les arbres de Paradis."
        },
        {
            "ref": "2:17",
            "text": "Mais ne menguë mie de l’arbre de science de bien et de mal, car en quelconques jour que tu en mengeras tu morras de mort, de mort voire de la mort de l’ame »."
        },
        {
            "ref": "2:18",
            "text": "Derechief dist notre Sires Dieu : « Ce n’est mie bon l’homme estre seul, faisons li une aide semblable a lui »."
        },
        {
            "ref": "2:19",
            "text": "Donc amena notre Sire Dieu a Adam toutes les bestes qu’il avoit formees et tous les oiseaux du ciel pour voir coment il les apeleroit, car toutes les choses que Adam noma reste leur nom. Et Adam leur mit nom en langue ebrieue."
        },
        {
            "ref": "2:20",
            "text": "Et apela Adam par leur nom toutes les bestes et tous les oiseaux du ciel. Adam n’avoit encore nulle chose semblable a lui."
        },
        {
            "ref": "2:21",
            "text": "Si envoia notre Sire Dieu someil a Adam, et quand il fu endormi, si li osta une coste de ses costes et raempli le lieu de chair pour elle."
        },
        {
            "ref": "2:22",
            "text": "Et edifia Notre Sires Dieu la coste qu’il avoit otee de Adam en une femme et l’amena a Adam."
        },
        {
            "ref": "2:23",
            "text": "Et Adam dit : « Cest oz est ozes de mes os et cette char de ma char. Ceste sera appellee virago, car elle est prise et faite d’omme"
        },
        {
            "ref": "2:24",
            "text": "pour laquelle chose li homs lessera son pere et sa mere et se prendra a la femme et feront .ii. en une char »."
        },
        {
            "ref": "2:25",
            "text": "Chascun de eulx .ii. c’est assavoir Adam et Eve estoient nuz et si ne estoient point honteux"
        },
        {
            "ref": "3:1",
            "text": "mais le serpent qui estoit la plus malicieuse beste de toutes les bestes de terre (que) notre Sires Dieu avoit fait, si dist a la femme : « pourquoy voz a Dieu comandé que vous ne mengez mie de tous les fruis des arbres de paradis ? »."
        },
        {
            "ref": "3:2",
            "text": "La femme li respondi : « nous mengeons du fruit des arbres qui sont en paradis »."
        },
        {
            "ref": "3:3",
            "text": "« Mais Dieu nous a comandé que nous ne mengeons mie du fruit de l’arbre qui est en la moien du paradis et que nous ne le touchons que nous ne meurons paraventure »."
        },
        {
            "ref": "3:4",
            "text": "Le serpent dit a la femme : « non ferez vous ne morrez mie de mort »."
        },
        {
            "ref": "3:5",
            "text": "« Mes Dieu scet que en quelconque jour vous en mengerez, votre oeil seront ouvert et serez aussi comme Dieu saichant et bien et mal »."
        },
        {
            "ref": "3:6",
            "text": "Donc vist la femme que le fruit estoit bons a menger et biaux a regarder et delitables, si en prist et en menga."
        },
        {
            "ref": "3:7",
            "text": "Et li oeil d’eulx furent ouvert. Quant ils virent qu’ilz furent nu, il cueillirent des feuilles de figuier et firent a eulx couverture."
        },
        {
            "ref": "3:8",
            "text": "Et quant ils oïrent la voix notre Sires Dieu alant en paradis a l’eure aprés midi, Adam se muça et sa femme de la face notre Sires Dieu en la moyenne des arbres de paradis."
        },
        {
            "ref": "3:9",
            "text": "Donc appella Notre Sires Dieu adam, si li dist : « Adam ou es tu ? »"
        },
        {
            "ref": "3:10",
            "text": "Il dist : « j’ay oÿ ta voce en paradis et ay eu paour pource que j’estoie nu et me muciay »."
        },
        {
            "ref": "3:11",
            "text": "Dieu li dist : « Et qui t’a monstré que tu es nuz fors ce que tu as mangié du fruit dont je te avoie dit que tu n’en mengasses mie ? »."
        },
        {
            "ref": "3:12",
            "text": "Adam li dist : « la feme que tu m’as donnee a compaignie me donna du fruit et je en mengay »."
        },
        {
            "ref": "3:13",
            "text": "Donc dist notre Sire Dieu a la feme : « Pourquoy as tu ce fait ? ». Elle respondi : « le serpent me deceupt, si en mengay »."
        },
        {
            "ref": "3:14",
            "text": "Et Notre Sire Dieu dit au serpent : « Pourquoi as tu ce fait es tu maldit sur toutes les bestes de terre. Tu iras sur ton pis et mengeras terre tous les jours de ta vie »."
        },
        {
            "ref": "3:15",
            "text": "« Je mettray inimitiez entre toi et la feme et sa semence, elle foulera ton chief et tu aguetteras son talon »."
        },
        {
            "ref": "3:16",
            "text": "Et puis dist a la femme : « je monteplierai tes concevemens et enfenteras tes enfans en doleur et seras dessoubs le pouvoir de l’homme et il sera sire de toi »."
        },
        {
            "ref": "3:17",
            "text": "Et puis dist a Adam : « pource que tu oÿs la voix de ta feme et mengeas du fruit que je te avoie deffendu la terre sera maldite en ton ouvrage et par elle mengeras en labeur tous les jourz de ta vie »."
        },
        {
            "ref": "3:18",
            "text": "« Elle t’engendrera espines et buissons et mengeras les herbes de la terre,"
        },
        {
            "ref": "3:19",
            "text": "car tu es pouldre, si retourneras en pouldre »."
        },
        {
            "ref": "3:20",
            "text": "Donc apela Adam le nom de la femme «Eve» pource que elle devoit estre mere de tous les humains."
        },
        {
            "ref": "3:21",
            "text": "Donc fit Notre Sire Dieu (a Adam) et a sa femme cotes de piaux, si les en vesti"
        },
        {
            "ref": "3:22",
            "text": "et dist : « Or est Adam fait aussi comme li uns de nous saichant et bien et mal. Or gardez donc qu’il ne pregne pluz du fruit de l’arbre de vie et vive durablement »."
        },
        {
            "ref": "3:23",
            "text": "Donc le bouta Dieu horz de paradis pour ouvrir la terre dont il avoit eté fait et pris,"
        },
        {
            "ref": "3:24",
            "text": "et mist devant paradis de delices Cherubim et une espee de feu tournant pour garder la voie de l’arbre de vie."
        },
        {
            "ref": "4:1",
            "text": "Adam cognut Eve. Sa feme li conceut et enfanta Chahim, si dist : « j’ay un home par Dieu »."
        },
        {
            "ref": "4:2",
            "text": "Derechief enfanta Eve Abel le frere Chahim lequel Abel fust pasteur de brebis et Chahym laboureur de terre."
        },
        {
            "ref": "4:3",
            "text": "Grant temps aprés offri Chahim des fruis de la terre dons a Notre Seigneur."
        },
        {
            "ref": "4:4",
            "text": "Et Abel offri des plus ainsnez et des plus gras aignaulx de son tet et Notre Seigneur regarda a Abel et a ses dons."
        },
        {
            "ref": "4:5",
            "text": "Donc fu Chaim enragieement corrocé et li changea le visage."
        },
        {
            "ref": "4:6",
            "text": "Donc li dist Notre Seigneur : « pourquoy es tu courroucié et as tu changié tes vaires ? »."
        },
        {
            "ref": "4:7",
            "text": "« Se tu fais bien ne recevras tu ne bien ? »."
        },
        {
            "ref": "4:8",
            "text": "Chahym dist a Abel son frere : « Allons la hors ». Quant ils furent venus en un champ, Chahym se courrouca a Abel son frere et l’occit."
        },
        {
            "ref": "4:9",
            "text": "Donc dist Notre Seigneur a Chahym : « ou est ton frere Abel ? ». Il respondi : « je ne scay et ne sui je mie garde de mon frere »."
        },
        {
            "ref": "4:10",
            "text": "Dieu li dist : « quelle chose as tu faite ? La voix du sang ton frere crie a moi de la terre »."
        },
        {
            "ref": "4:11",
            "text": "« Or seras tu donc maudit sur terre laquelle a ouvert la bouche et a receü le sang de ton frere de ta main »."
        },
        {
            "ref": "4:12",
            "text": "« Quant tu ouvreras en la terre, elle ne te donra mie les fruis, tu seras vagues etfuitifs sur terre »."
        },
        {
            "ref": "4:13",
            "text": "« Don chascun qui me trouvera me occira ? »."
        },
        {
            "ref": "4:14",
            "text": "[texte manquant]"
        },
        {
            "ref": "4:15",
            "text": "Dieus li dist : « Non fera, il ne sera mie ainsi mais quiconque occira Chaym il sera pugny a cent doubles ». Donc mist Notre Sires un signe a Chaym parquoy nuls qui le trouvast ne l’occist."
        },
        {
            "ref": "4:16",
            "text": "Donc se parti Chaym de Notre Seigneur, si habita entre fuitifs par devers la contree d’orient Eden."
        },
        {
            "ref": "4:17",
            "text": "Chaym cognut la femme, si conceupt et enfanta Enoch et ediffia une cité qu’il noma Enoc du nom son filz."
        },
        {
            "ref": "4:18",
            "text": "Enoch engendra Irad, Irad engendra Maviahel, Maviahel engendra Mathusahel, Mathusael engendra Lamech,"
        },
        {
            "ref": "4:19",
            "text": "Lamech, si prist .ii. femes l’une ot a nom Ade et l’autre Selle."
        },
        {
            "ref": "4:20",
            "text": "Ade engendra Label qui fu pere des habitans es tentes et des pasteurs"
        },
        {
            "ref": "4:21",
            "text": "et le frere Jabel ot a non Jubal qui fu pere des chantans es harpes et en orgues."
        },
        {
            "ref": "4:22",
            "text": "Selle engendra Tubalchaym qui fut malierres et feuvre en tous ouvrages d’arain et de fer. La seur Tubalchaym ot a nom Noéma."
        },
        {
            "ref": "4:23",
            "text": "Et Lamech dist a ses femes : « Ade et Selle, oez ma voix ! Les femmes Lamech escoutez ma parole pource que j’ay occis l’homme en ma playe et le jouvencel en ma forsennerie."
        },
        {
            "ref": "4:24",
            "text": "Vengence sera prise de Chaym a .vii. doubles et de Lameth .lxx. fois .vii."
        },
        {
            "ref": "4:25",
            "text": "Encore cognut Adam la feme, si li enfenta un filz et l’apela en son nom Seth et dist : « Dieu m’a donne autre pour Abel que Chaym occist »."
        },
        {
            "ref": "4:26",
            "text": "Et Seth engendra un filz qu’il appella Enos et cest Enos commenca a appeller le nom Notre Seigneur."
        },
        {
            "ref": "5:1",
            "text": "C’est le livre des generacions Adam ou jour que Dieu crea l’homme. Il le fist a la semblance de Dieu."
        },
        {
            "ref": "5:2",
            "text": "Il les crea male et femelle et les beneÿ et les appela Adam et Eve ou jour qu’ils furent creez."
        },
        {
            "ref": "5:3",
            "text": "Et Adam vesqui cent et .xxx. ans et engendra un fils a sa semblance et a son image et l’apela Seth."
        },
        {
            "ref": "5:4",
            "text": "Et vesqui Adam puisqu’il out engendré Seth .viii. cens ans et engendra fils et filles"
        },
        {
            "ref": "5:5",
            "text": "Et ainsi vesqui Adam sur tout .ix. cens ans et moru."
        },
        {
            "ref": "5:6",
            "text": "Seth vesqui.c. et .v. ans et engendra Enos."
        },
        {
            "ref": "5:7",
            "text": "Et vesqui Seth puisqu’il ot engendré Enos .viii. cens et .vii. ans et engendra fils et filles."
        },
        {
            "ref": "5:8",
            "text": "Et ainsi vesqui Seth .ix. cens et .xii. ans sur tout et morut."
        },
        {
            "ref": "5:9",
            "text": "Enos vequi .lxxxx. ans et engendra Cainan."
        },
        {
            "ref": "5:10",
            "text": "Et vesqui puis Enos .vii. cens et .xv. ans et engendra fils et filles."
        },
        {
            "ref": "5:11",
            "text": "Et ainsi vesqui Enos sur tout .ix. cens et .v. ans et moru."
        },
        {
            "ref": "5:12",
            "text": "Cainan vesqui .lxx. ans et engendra Malalehel."
        },
        {
            "ref": "5:13",
            "text": "Et vesqui Cainan puis qu’il ot engendré Malalehel .vii. cens et .xi. ans et engendra fils et filles."
        },
        {
            "ref": "5:14",
            "text": "Et ainsi vesqui Cainan .ix. cens et .x. ans sur tout et moru."
        },
        {
            "ref": "5:15",
            "text": "Malalehel vesqui .lxv. ans et engendra Jareth."
        },
        {
            "ref": "5:16",
            "text": "Et vesqui Malalehel puisqu’il ot engendré Jareth .viii. cens et .xxx. ans et engendra fils et filles."
        },
        {
            "ref": "5:17",
            "text": "Et ainsi vesqui Malalehel .viii. cens .lxxxxv. ans sur tout et moru."
        },
        {
            "ref": "5:18",
            "text": "Jareth vesqui cens .lxii. ans et engendra Enoch."
        },
        {
            "ref": "5:19",
            "text": "Et vesqui Jareth puis qu’il ot engendré Enoch .viii. cens ans et engendra fils et filles."
        },
        {
            "ref": "5:20",
            "text": "Et ainsi vesqui Jareth .ix. cens .lxii. ans et moru."
        },
        {
            "ref": "5:21",
            "text": "Enoch vesqui .lxv. ans et engendra Mathusalem."
        },
        {
            "ref": "5:22",
            "text": "Et ala Enoch avec Dieu et vesqui Enoch puisqu’il ot engendré Mathusalem .iii. cens ans et engendra fils et filles."
        },
        {
            "ref": "5:23",
            "text": "Et ainsi vesqui Enoch .iii. cens et .lxv. ans sur tout."
        },
        {
            "ref": "5:24",
            "text": "Et alla ouvecques Dieu et n’apparut plus sur terre, car Dieu l’emporta."
        },
        {
            "ref": "5:25",
            "text": "Mathusalem vesqui.c .lxxx. et sept ans et engendra Lamech."
        },
        {
            "ref": "5:26",
            "text": "Et vesqui Mathusalem puis qu’il ot engendré Lamech .viii. cens et .iiii. vingt et .ii. ans, et engendra fils et filles."
        },
        {
            "ref": "5:27",
            "text": "Et ainsi vesqui Mathusalem .ix. cens et .lxix ans sur tout et moru."
        },
        {
            "ref": "5:28",
            "text": "Lamech vesqui cent et .lxxxii. ans et engendra un fils"
        },
        {
            "ref": "5:29",
            "text": "qu’il apela Noé et dist : « cestui nous confortera des oeuvres et des travaux de nos mains en terre »."
        },
        {
            "ref": "5:30",
            "text": "Et vesqui Lamech puis qu’il ot engendré Noé .v. cens et .lxxxxv. ans et engendra fils et filles."
        },
        {
            "ref": "5:31",
            "text": "Et ainsi vesqui Lamech .vii. cens et .lxxvii. ans sur tout et moru."
        },
        {
            "ref": "5:32",
            "text": "Quant Noé ot .v. cens ans il engendra Sem, Cham et Japhet."
        },
        {
            "ref": "6:1",
            "text": "Et quant li homme commencerent a monteplier sur terre et il orent engendré moult de filles,"
        },
        {
            "ref": "6:2",
            "text": "les fils de Dieu virent les filles des hommes mais qu’elles estoient belles, si les pristrent a femmes."
        },
        {
            "ref": "6:3",
            "text": "Donc dist Dieu : « mes esperis ne demorra mie en homme permenablemet inaeternum, car c’est char et les jours seront cent et .xx. ans »."
        },
        {
            "ref": "6:4",
            "text": "En ces jours estoient geans sur terre. Et quant les fils de Dieu orent pris les filles des hommes elles engendrerent puissans hommes et renommez ou siecle."
        },
        {
            "ref": "6:5",
            "text": "Donc vist Dieu que la malice des hommes estoit montepliez sur terre et que toutes pensees des cueurs ententives a mal et en tous temps."
        },
        {
            "ref": "6:6",
            "text": "Si se repenti qu’il avoit fait homme sur terre et dist corroucé de ire :"
        },
        {
            "ref": "6:7",
            "text": "« Je planeray l’homme (que) J’ay cree de la face de terre de l’homme jusques aux bestes et des bestes jusques aux oiseaux, car il me poise que je les ay fais » ."
        },
        {
            "ref": "6:8",
            "text": "Mais Noé trouva grace devant Dieu."
        },
        {
            "ref": "6:9",
            "text": "Ce sont les generations Noé. Noé fu justes et parfais entre les generacions. Il ala avecques Dieu."
        },
        {
            "ref": "6:10",
            "text": "Et engendra .iii. fils Sem, Cham et Japhet."
        },
        {
            "ref": "6:11",
            "text": "Et la terre estoit corrompue devant Dieu raemplie de mauvaistié."
        },
        {
            "ref": "6:12",
            "text": "Quant Dieu vist la terre,"
        },
        {
            "ref": "6:13",
            "text": "il dit a Noé : « La fin de toute char est venue devant moi, car la terre est remplie de mauvaistié, si les destruiray avec la terre »."
        },
        {
            "ref": "6:14",
            "text": "« Or fay donc une arche de boys poli (ou quarré ce dist le Maistre en Histoires) et fays en maisoncelles et si les oingdras dehors et dedens de bitumin."
        },
        {
            "ref": "6:15",
            "text": "Et feras ainsi l’arche : la longueur de l’arche sera de .iii. cens cottés la largeur de .l. cottés et la haulteur de trente cottés."
        },
        {
            "ref": "6:16",
            "text": "Tu feras en l’arche une fenestre d’une cottee de hauteur et si feras l’uys sur le coté et y sera sales et chambres."
        },
        {
            "ref": "6:17",
            "text": "Et J’amenray sur terre les yaues du deluge pour occire toute char qui a vie soubz le ciel et toutes les choses qui sont en terre seront detruites."
        },
        {
            "ref": "6:18",
            "text": "Et je mettray et feray aliance a toy, sy entreras en l’arche et tes enfans et ta femme et les femmes de tes enfans avec toi."
        },
        {
            "ref": "6:19",
            "text": "Et mettras en l’arche une paire de toutes bestes avec toy de masle et de femelle pour vivre avecques toy."
        },
        {
            "ref": "6:21",
            "text": "Et mettras avecques toi en l’arche de toutes les viandes que on puet menger qui feront a toy et a eulx viandes »."
        },
        {
            "ref": "6:22",
            "text": "Donc fist Noé toutes les choses que Dieu li avoit commandees."
        },
        {
            "ref": "7:1",
            "text": "Donc dist Notre Seigneur a Noé : « entre en l’arche toi et toute ta mesgnee, car je t’ay veü juste devant moy en ceste generacion."
        },
        {
            "ref": "7:2",
            "text": "Et met ouvecques toi en l’arche de toutes netes bestes .vii. paires masles et femelles et des ordes bestes .ii. paires masles et femelles."
        },
        {
            "ref": "7:3",
            "text": "Et des oiseaux du ciel sept paires masles et femelles par quoy semence soit sauvee sur terre,"
        },
        {
            "ref": "7:4",
            "text": "car je pleuveray aprés .vii. jours sur terre .xl. jours et .xl. nuiz et effaceray toute substance que J’ay faite »."
        },
        {
            "ref": "7:5",
            "text": "Noé fist toutes les choses que Notres Sires li avoit commandé."
        },
        {
            "ref": "7:6",
            "text": "Il ot .vi. cens ans quant les yaues cheurent du deluge sur terre."
        },
        {
            "ref": "7:7",
            "text": "Et entra Noé et ses fils et sa feme et leurs femmes ouvec lui en l’arche pour les yaues du deluge."
        },
        {
            "ref": "7:8",
            "text": "Et vindrent a Noé de toutes bestes ordes et netes et des oiseaux et de toute chose qui se meut sur terre et entrerent en l’arche"
        },
        {
            "ref": "7:9",
            "text": ".ii. et .ii. masle et femelle ainsi come Notre Seigneur li avoit commandé."
        },
        {
            "ref": "7:10",
            "text": "Quant .vii. jours furent passez les yaues cheurent sur terre."
        },
        {
            "ref": "7:11",
            "text": "Ou six centieme an de la vie de Noé ou second mois ou .xvii. jour du second moys corrompirent toutes les fontaines d’abisme et les fenestres et les nues du ciel ce dist le Maistre en Hystoires ouvrirent,"
        },
        {
            "ref": "7:12",
            "text": "si plut sur terre .xl. jours et .xl. nuis."
        },
        {
            "ref": "7:13",
            "text": "En la journee de ce jour entra Noé et Sem et Cham et Japhet, ses fils et sa femme et les femmes de ses fils avec lui en l’arche."
        },
        {
            "ref": "7:14",
            "text": "Et toutes bestes aussi selon leur genre et toute volaille et tous oiseaux entrerent ouvecques Noé en l’arche"
        },
        {
            "ref": "7:15",
            "text": ".ii. et .ii. et toute chose qui avoit vie,"
        },
        {
            "ref": "7:16",
            "text": "c’est masle et femelle aussi comme Dieu avoit commandé, et enclost Notre Seigneur Noé de dehors."
        },
        {
            "ref": "7:17",
            "text": "Donc fut fait le déluge .xl. jours sur terre et les yaues crurent et esleverent l’arche de la terre en haut ;"
        },
        {
            "ref": "7:18",
            "text": "et habonderent les yaues trop merveilleusement et raemplirent la face de la terre. L’arche estoit portee sur les yaues"
        },
        {
            "ref": "7:19",
            "text": "qui avoient granz force, si que toutes les hautes montaignes dessoubs le ciel en estoient couvertes."
        },
        {
            "ref": "7:20",
            "text": "Et estoient les yaues plus hautes .xv. cottees que les montaignes qu’elles avoient couvertes,"
        },
        {
            "ref": "7:21",
            "text": "si fu ainsi destruite toute char qu’estoit mue sur terre d’oiseaux et de bestes et d’ommes."
        },
        {
            "ref": "7:22",
            "text": "Et toutes choses qui avoient vie sur terre furent mortes."
        },
        {
            "ref": "7:23",
            "text": "Et plana Dieu toute sustance qui estoit sur terre d’ommes d’oiseaux et d’autres choses et Noé demora seul et cilz qui estoient en l’arche avec lui"
        },
        {
            "ref": "7:24",
            "text": "et couvrirent les yaues la terre cent et .l. jour."
        },
        {
            "ref": "8:1",
            "text": "Donc se recorda Dieu de Noé et de toutes les choses qui estoient en l’arche avec lui, si fist apeturer les yaues."
        },
        {
            "ref": "8:2",
            "text": "Et les fontaines d’abisme furent closes et les fenestres du ciel et les pluies du ciel furent deffendues."
        },
        {
            "ref": "8:3",
            "text": "[texte manquant]"
        },
        {
            "ref": "8:4",
            "text": "arresta l’arche ou .vii. moys, le .xxvii. jour du mois sur les montagnes d’Armeynie."
        },
        {
            "ref": "8:5",
            "text": "Et aloient les yaues et descroissoient de cy au .xe. mois et au .xe. mois ; le premier jour du mois apparurent le hault des montagnes."
        },
        {
            "ref": "8:6",
            "text": "Quant .xl. jours furent passez Noé ouvri la fenestre de l’arche, si lessa aler hors un corbel"
        },
        {
            "ref": "8:7",
            "text": "qui s’en ala et ne revint mie."
        },
        {
            "ref": "8:8",
            "text": "Donc renvoia il un coulon pour veoir, si les yaues estoient restees en terre,"
        },
        {
            "ref": "8:9",
            "text": "et quant il ne trouva ou il se peult asseoir il retourna a Noé en l’arche, car les yaues estoient encore sur la terre. Et quant Noé vit le coulon revenir il tendi la main, si le prist et le mist en l’arche."
        },
        {
            "ref": "8:10",
            "text": "Sept jours aprés Noé lessa derechief aler le coulon horz de l’arche."
        },
        {
            "ref": "8:11",
            "text": "Et il s’en ala et revint au vespre en li aportant un ram d’olivier a vertes fueilles en sa bouche. Donc vit Noé que les yaues cessoient sur terre."
        },
        {
            "ref": "8:12",
            "text": "Neporquant attendi il encore autres .vii. jours et donc lessa aler le coulon hors de l’arche qui oncques puis ne revint a lui."
        },
        {
            "ref": "8:13",
            "text": "Don au .i. an ou premier moys Le premier jour du moys furent les yaues apeturees sur terre et Noé ouvri la couverture de l’arche, si regarda et vit que la face de la terre estoit sechee."
        },
        {
            "ref": "8:14",
            "text": "Où second moys le .xxvii. jour du moys fu la terre seche."
        },
        {
            "ref": "8:15",
            "text": "Et Dieu parla a Noé et dist :"
        },
        {
            "ref": "8:16",
            "text": "« Is de l’arche toy et ta femme et les femmes de tes fils ouvec toi et met hors ouvec toi ;"
        },
        {
            "ref": "8:17",
            "text": "[texte manquant]"
        },
        {
            "ref": "8:18",
            "text": "Donc issi Noé et ses fils et sa femme et les femmes de ses fils ouvecques lui"
        },
        {
            "ref": "8:19",
            "text": "et toutes les bestes selon leur genre issirent de l’arche."
        },
        {
            "ref": "8:20",
            "text": "Donc fist Noé un autel a Notre Seigneur, si prist de toutes les bestes netes et des netz oyseaux et en offri sur l’autel sacrefice a Notre Seigneur."
        },
        {
            "ref": "8:21",
            "text": "Et Notre Seigneur flaira doucement l’odeur de grant doulceur et dist a Noé : « je ne maudiray jamés la terre pour les hommes, car le sens et la cogitation de tout cuer humain sont enclins au mal, si ne batré plus toute ame si come J’ay fait."
        },
        {
            "ref": "8:22",
            "text": "Tant de semence et de moisson froidure et chaleur esté et yvers nuys et jours ne se reposeront »."
        },
        {
            "ref": "9:1",
            "text": "Et donc beneÿ Dieu Noé et ses filz et leur dist : « croissez et montepliez et raemplissiez la terre,"
        },
        {
            "ref": "9:2",
            "text": "et la terreur de vous soit sur toutes les bestes de la terre et sur tous les oiseaux du ciel et sur toutes les choses qui se mouvent sur terre, les poissons de la mer sont bailliez en vos mains"
        },
        {
            "ref": "9:3",
            "text": "et toute chose qui meut et vit vous sera viande. Au premier vous avoi je donné toutes choses en viande aussi come herbes verdoians"
        },
        {
            "ref": "9:4",
            "text": "mais ne mengez nulle chars atout le sang :"
        },
        {
            "ref": "9:5",
            "text": "[texte manquant]"
        },
        {
            "ref": "9:6",
            "text": "Quiconque espandra sang humain, son sang sera espandu, car l’homme est fait a l’ymage de Dieu"
        },
        {
            "ref": "9:7",
            "text": "et vous croissez et soiez moutepliez et entrez sur la terre et la ramplissiez »."
        },
        {
            "ref": "9:8",
            "text": "Derechief dist Dieu a Noé et a ses fils :"
        },
        {
            "ref": "9:9",
            "text": "« Je fais convenance a vous et a votre semence aprés vous,"
        },
        {
            "ref": "9:10",
            "text": "et a toutes ames qui vivent ouvecques vous et qui de l’arche sont issues et oiseaux et bestes"
        },
        {
            "ref": "9:11",
            "text": "que nulle char ne sera jamés occise par yaues de deluge ne ne sera jamés de deluge sur terre."
        },
        {
            "ref": "9:12",
            "text": "Et le signe de l’aliance que je donne entre Moy et vous et toute chose vivant sera telx :"
        },
        {
            "ref": "9:13",
            "text": "je mettray mon arc es nues du ciel et il sera signe de l’aliance qui est entre moy et la terre"
        },
        {
            "ref": "9:14",
            "text": "et quant J’auray obumbré le ciel par nues donc apperra mon arc en icelles"
        },
        {
            "ref": "9:15",
            "text": "si me souviendra de l’aliance qui est entre moy et vous et toute ame qui vit et ne seront jamés les yaues de deluge pour detruire toute char »."
        },
        {
            "ref": "9:18",
            "text": "Les filz de Noé qui estoient issuz de l’arche estoient Sem, Cham et Japhet et Cham fu pere Chanaam."
        },
        {
            "ref": "9:19",
            "text": "De ces .iii. filz vindrent tous les hommes qui sont sur terre."
        },
        {
            "ref": "9:20",
            "text": "Noé homme laboureur de terre commenca a labourer la terre, si planta une vigne ;"
        },
        {
            "ref": "9:21",
            "text": "si but du vin et s’enivra et s’endormi descouvert en son tabernacle."
        },
        {
            "ref": "9:22",
            "text": "Quant son fils Cham le pere Chanaam vit les membres honteux estre nu il alla (le) dire a ses .ii. freres."
        },
        {
            "ref": "9:23",
            "text": "Et avoient les visages retournez d’autre part, si ne virent mie la nature leur pere."
        },
        {
            "ref": "9:24",
            "text": "Donc se reveilla Noé et quant il sceut ce que les fils Cham le meudre li avoit fait,"
        },
        {
            "ref": "9:25",
            "text": "il dist : « Chanaam soit maudit ! il sera sergent des sergens de ses freres »."
        },
        {
            "ref": "9:26",
            "text": "Et puis dist : « Beneït soit Notre Seigneur le Dieu Sem et Chanaam soit sergent Sem ;"
        },
        {
            "ref": "9:27",
            "text": "Dieu accroisse Japhet et il habite les tabernacles Sem et Chanaam soit sergent Japhet »."
        },
        {
            "ref": "9:28",
            "text": "Noé vesqui aprés le deluge trois cens et cinquante ans et moru."
        },
        {
            "ref": "10:1",
            "text": "Ce sont les generations des filz Noé : Sem Cham et Japhet. Et yceuls orent filz aprés le déluge."
        },
        {
            "ref": "10:2",
            "text": "Les fils japhet furent Gomer et Magog et Madai et Janan et Tubal et Mosoch et Tyras."
        },
        {
            "ref": "10:3",
            "text": "Les fils Gomer furent Ashenez, Ryphat et Thogorma"
        },
        {
            "ref": "10:4",
            "text": "Les fils Janan furent Elisa et Tharsis, Cetthym et Dodanyn."
        },
        {
            "ref": "10:5",
            "text": "De ceulx furent devisees les isles des payens en leurs regions chascune selon la langue et les mesniees en leurs nations."
        },
        {
            "ref": "10:6",
            "text": "Les fils Cham furent Chus et Mesraï et Phut et Chanaam"
        },
        {
            "ref": "10:7",
            "text": "les fils Chus furent Saba et Evila et Sabatha et Regma et Sabatacha, les fils Regma furent Saba et Dadam."
        },
        {
            "ref": "10:8",
            "text": "Derechief engendra Chus Nemroth et cest Nemroth commenca a estre puissanz en terre."
        },
        {
            "ref": "10:9",
            "text": "Et estoit forz venerres ommes devant Notre Seigneur."
        },
        {
            "ref": "10:10",
            "text": "Le commencement du regne Nemroth fu Babilone et Arach et Archad et Chalanne en la terre Sennaar."
        },
        {
            "ref": "10:11",
            "text": "De cette terre issi Assur, si fist Ninive et les places de la cité et Chale."
        },
        {
            "ref": "10:12",
            "text": "Et Resen entre Ninive et Chale qui est une grande cité."
        },
        {
            "ref": "10:13",
            "text": "Mesraim engendra Ludim et Anamim et Laabim et Nephtuin"
        },
        {
            "ref": "10:14",
            "text": "desquiex li Philistim et li Caphturim issirent."
        },
        {
            "ref": "10:15",
            "text": "Chanaam engendra Syonem son ainzné fils et Ettheum,"
        },
        {
            "ref": "10:16",
            "text": "et Jebuseum et Amorreum et Gergeseum,"
        },
        {
            "ref": "10:17",
            "text": "et Eveum et Aracheum et Sineum,"
        },
        {
            "ref": "10:18",
            "text": "et Aradium et Samarithen et Amatheum. Et par ceulx ci cy furent seme et espars le peuple des Chananiens."
        },
        {
            "ref": "10:19",
            "text": "Et furent leur terre de Sydone usques a Gerarem et a Gazam usques a l’entree de Sodome et de Gomorre et de Adaman et de Seboim usques a Lesa."
        },
        {
            "ref": "10:20",
            "text": "Ceulx furent les filz Cham en leurs lignees et en leur langues et en leurs generacions et en leurs terres et en leurs gens."
        },
        {
            "ref": "10:23",
            "text": "Les filz Aram furent Us et Hul et Gether et Mes."
        },
        {
            "ref": "10:24",
            "text": "Arphazat engendra Sale de qui Heber fu nez."
        },
        {
            "ref": "10:25",
            "text": "Et Heber ot .ii. filz dont l’un ot nom Faleg pource que la terre fu devisee en les jours et ses freres ot a nom Lectan."
        },
        {
            "ref": "10:26",
            "text": "Lectan engendra Helmodad et Saleph et Asarmoth et Jare,"
        },
        {
            "ref": "10:27",
            "text": "et Adura et Uzal et Decla,"
        },
        {
            "ref": "10:28",
            "text": "et Ebal et Abimahel et Saba,"
        },
        {
            "ref": "10:29",
            "text": "et Ophir et Evila et Jobab, tous furent filz Lectan."
        },
        {
            "ref": "10:30",
            "text": "Et fu leur habitacion de Messa usques a Sephar, une montagne d’orient."
        },
        {
            "ref": "10:31",
            "text": "Cette gent issirent de Sem selon les lignees et leur langue et leurs regions et en leurs gens."
        },
        {
            "ref": "10:32",
            "text": "De ce mesmes Noé selon les peuples et leurs nations furent les gens devisez en terre aprés le déluge."
        },
        {
            "ref": "11:1",
            "text": "Et toute la terre estoit d’une mesme parole et d’un mesme langage."
        },
        {
            "ref": "11:2",
            "text": "Ainsi come il d’orient venoient, il trouverent un champ en la terre Sennaar, si habiterent la."
        },
        {
            "ref": "11:3",
            "text": "Donc dirent ils les uns aux autres faisons tuilles et les cuisons en feu, si firent tuilles en lieu de pierre et pritrent ciment,"
        },
        {
            "ref": "11:4",
            "text": "et distrent faisons une cité et une tour dont la hauteur ataigne au ciel et faisons noz noms celebrables ainçois que nous soions devisez ne epars par toutes terres."
        },
        {
            "ref": "11:5",
            "text": "Doncques descendi Notre Seigneur pour veoir la cité et la tour que les fils Adam faisoient."
        },
        {
            "ref": "11:6",
            "text": "Et dist : « cest cy un mesme peuple et un mesme langage a tous, si ne cesseront de cette euvre qu’il ont commencé usques a tant qu’il (l’) aront parfaite."
        },
        {
            "ref": "11:7",
            "text": "Venez donc, si descendons et confondons leurs langages, si que li un n’entende la voix de l’autre »."
        },
        {
            "ref": "11:8",
            "text": "Et de ce lieu les devisa Notre Seigneur par toute terre, si cesserent de faire leur cité."
        },
        {
            "ref": "11:9",
            "text": "et pour ce fu appellé le nom de la cité Babel, car la fu faite confusion et diversité de langues de toutes terres et de la endroit les espart Notre Seigneur sur la face de toutes regions."
        },
        {
            "ref": "11:10",
            "text": "Ce sont les generacions Sem : Sem avoit cent ans quant il engendra Arphaxat .ii. ans aprés le déluge."
        },
        {
            "ref": "11:11",
            "text": "Et si vesqui puis qu’il ot engendré Arphaxat .v. cens ans et engendra et fils et filles."
        },
        {
            "ref": "11:12",
            "text": "Arphaxat vesqui .xxxv. ans."
        },
        {
            "ref": "11:13",
            "text": "Et si vesqui puis qu’il ot engendré Sale .iii. cens et .iii. ans et engendra et fils et filles."
        },
        {
            "ref": "11:14",
            "text": "Sale vesqui .xxx. ans et engendra Heber."
        },
        {
            "ref": "11:15",
            "text": "Et si vesqui puis qu’il engendra Heber .iiii. cens .iii. ans et engendra et fils et filles."
        },
        {
            "ref": "11:16",
            "text": "Heber vesqui .xxxiiii. ans et engendra Phaleg,"
        },
        {
            "ref": "11:17",
            "text": "Puis vesqui .iiii. cens et .xxx. ans et engendra fils et filles."
        },
        {
            "ref": "11:18",
            "text": "Phaleg vequi .xxx. ans et engendra Reu."
        },
        {
            "ref": "11:19",
            "text": "Deux cens et .ix. ans et engendra fils et filles."
        },
        {
            "ref": "11:20",
            "text": "Reu vesqui .xxxii. ans et engendra Sarug."
        },
        {
            "ref": "11:21",
            "text": "Et si vesqui puis qu’il ot engendré Sarug .ii. cens et .vii. ans et engendra et fils et filles."
        },
        {
            "ref": "11:22",
            "text": "Sarug vesqui .xxx. ans et engendra Nahor."
        },
        {
            "ref": "11:23",
            "text": "Et si vesqui puis qu’il ot engendré Nahor .ii. cens ans et engendra fils et filles,"
        },
        {
            "ref": "11:24",
            "text": "Nahor vesqui .xxxii. ans et engendra Thare."
        },
        {
            "ref": "11:25",
            "text": "Et si vesqui puis qu’il ot engendré Thare cent et .xix. ans et engendré fils et filles."
        },
        {
            "ref": "11:26",
            "text": "Thare vesqui .lxx. ans et engendra Abram, Nahor et Aran."
        },
        {
            "ref": "11:27",
            "text": "Ce sont les generations Thare : Thare engendra Abram et Nachor et Aram. Et Aram engendra Loth,"
        },
        {
            "ref": "11:28",
            "text": "et moru Aran devant Thare son pere en la terre de sa naissance l’Ur des Caldiens."
        },
        {
            "ref": "11:29",
            "text": "Abram et Nachor ses freres pristrent femmes. La femme Abram ot a nom Saray, et la femme Nachor, Melcha, fille Aram le pere Melche et pere Jeschaëe."
        },
        {
            "ref": "11:30",
            "text": "Et Sarah estoit brehaigne et n’avoit nul enfants."
        },
        {
            "ref": "11:31",
            "text": "Donc prit Thare Abram son filz et Loth filz de Aram son filz et Sarray sa bruz, femme de Aram son filz, si le mena hors de vu des Caldïens pour aler en la terre Chanaam, si vindrent usques en Aram et habiterent la."
        },
        {
            "ref": "11:32",
            "text": "Et lors furent les jours Thare de .ii. cens et .v. ans et moru en Aram."
        },
        {
            "ref": "12:1",
            "text": "Donc dist Notre Seigneur Dieu dist a Abram : « Is de ta terre et de ta congnoissance et de la maison de ton pere, si vien en la terre que je te monstreray,"
        },
        {
            "ref": "12:2",
            "text": "si te feray en gent grant et te beneÿtray et magnifieray ton nom et seras beneÿs."
        },
        {
            "ref": "12:3",
            "text": "Je beneÿray ceulx qui te beneïront et maudire ceulx qui te maudiront et toutes lignees de terre seront en toy beneÿtes »."
        },
        {
            "ref": "12:4",
            "text": "Don s’en issi Abram ainsi comme Dieu li avoit comandé, si s’en ala Loth avec lui .lxxv. ans avoit Abram quant il issi de Aram."
        },
        {
            "ref": "12:5",
            "text": "Si en mena Saray sa feme et Loth le fils son frere et tout l’avoir qu’il avoient et s’en partirent pour aler en Chanaan et quant ilz y furent venus"
        },
        {
            "ref": "12:6",
            "text": "Abram passa la terre usques au lieu de Sichem et usques a la noble valee, et Chananens estoit adonc en la terre."
        },
        {
            "ref": "12:7",
            "text": "Donc la paru Notre Seigneur a Abram, si li dist : « je donray cette terre a ta semence ». Donc fist Abram un autel a Notre Seigneur qui a lui s’estoit aparu."
        },
        {
            "ref": "12:8",
            "text": "Et de la s’en ala oultre Abram usques a la montagne de Bethel qui estoit en contre orient, si tendi la son tabernacle, et avoit Bethel par devers occident et Hay par devers orient et fist la aussi un autel a Notre Seigneur et apela la son nom."
        },
        {
            "ref": "12:9",
            "text": "Et donc s’en ala Abram oultre vers midi."
        },
        {
            "ref": "12:10",
            "text": "Donc fu faite une grante famine en la tere, si s’en ala Abram en Egypte, car la famine estoit trop grant en celle terre."
        },
        {
            "ref": "12:11",
            "text": "Quant il vint pres d’Egypte il dit a Saray sa femme : « Je scay que tu es belle femme,"
        },
        {
            "ref": "12:12",
            "text": "et que les egyptiens quant il te verront diront que tu es ma femme, si m’occiront et te garderont ouvecques eulx."
        },
        {
            "ref": "12:13",
            "text": "Si te pri que tu dies donc que tu es ma seur par quoy il me soit bien pour toi et vive par ta grace et pour l’amour de toy »."
        },
        {
            "ref": "12:14",
            "text": "Quant Abram entra en Egypte les egipcaens virent que la feme estoit belle merveilleusement,"
        },
        {
            "ref": "12:15",
            "text": "si le noterent au prince de la terre a Pharaon et li loerent la trop la femme ; si fu la femme menee en la maison Pharaon,"
        },
        {
            "ref": "12:16",
            "text": "et firent a Abram moult de bien pour lui et ot brebis et beufs et asnes et sergens et mesgnees et chameux."
        },
        {
            "ref": "12:17",
            "text": "Et Notre Seigneur bati Pharaon de moult grans maulx et sa mesgnee pour Saray la femme Abram."
        },
        {
            "ref": "12:18",
            "text": "Donc appella Pharaon Abram, si li dist : « Quelx choses a tu fait pour moy ? Pourquoy ne me deïs tu que c’estoit ta femme ?"
        },
        {
            "ref": "12:19",
            "text": "Et pour qu’elle cause deïs tu qu’elle estoit ta seur par quoy je la prys a feme ? Or vois cy ta feme pren la, si ten va »."
        },
        {
            "ref": "12:20",
            "text": "Donc comanda Pharaon a moult d’ommes qu’il conduisissent Abram et sa femme et toutes les choses qu’il avoit."
        },
        {
            "ref": "13:1",
            "text": "Donc se parti Abram d’Egypte et sa feme et toutes les choses et Loth avec lui et s’en ala vers midi."
        },
        {
            "ref": "13:2",
            "text": "Abram estoit moult riches en possession d’or et d’argent,"
        },
        {
            "ref": "13:3",
            "text": "si s’en repara vers midi dont il estoit venu en Bethel usques au lieu la ou il avoit devant fiché son tabernacle entre Bethel et Hay,"
        },
        {
            "ref": "13:4",
            "text": "où lieu de l’autel que il avoit devant fait, si appella le nom Notre Seigneur."
        },
        {
            "ref": "13:5",
            "text": "Et Loth qui avoit grant foison de brebis et de vacheries et de tabernacles,"
        },
        {
            "ref": "13:6",
            "text": "si que la terre ne povoit mie souffire a gouverner le betail. Abram et Loth ne povoit habiter ensemble, car ilz avoient moult d’avoir, si n’y pouvoient habiter communeement,"
        },
        {
            "ref": "13:7",
            "text": "de quoy il avint que noises sourdrent entre les pasteurs des foucs Abram et Loth. En ce temps habitoient celle terre Chananens et Ferezeus."
        },
        {
            "ref": "13:8",
            "text": "Et Abram dist a Loth : « Je te pri que tensons ne soient mie entre moy et toy et mes pasteurs et les tiens, car nous sommes freres."
        },
        {
            "ref": "13:9",
            "text": "Veez cy toute la terre devant toy, si te pri que tu te departes de moy. Se tu vas a senestre je tendray la destre et se tu vas a destre je tendray la senestre, si eslis a ta voulente »."
        },
        {
            "ref": "13:10",
            "text": "Donc leva Loth les yeux, si vit toute la region entour le fleuve Jourdan qui toute estoit arrousee de tous les viens aussi comme le paradis Notre Seigneur ainçois que Notre Seigneur abatist Sodome et Gomorre."
        },
        {
            "ref": "13:11",
            "text": "Si eslut Loth la region entour Jourdan et se departi d’orient, si se departirent ainsi les uns des autres."
        },
        {
            "ref": "13:12",
            "text": "Abram habita la terre Chanaam et Loth demoura es chastiaux qui estoient entour Jourdan et habita entour ceulx de Sodome."
        },
        {
            "ref": "13:13",
            "text": "Mais les hommes de Sodome estoient tres mauvais et pecheurs devant Notre Seigneur trop durement."
        },
        {
            "ref": "13:14",
            "text": "Quant Loth fu de Abram departi, Notre Seigneur dist a Abram : « Lieve tes yeux, si regarde du lieu ou tu es ores vers aquilon et vers midi et vers orient et vers occident,"
        },
        {
            "ref": "13:15",
            "text": "car je donray a toy et a ta feme parmenablement toute la terre que tu vois"
        },
        {
            "ref": "13:16",
            "text": "et feray ta semence mouteplier aussi comme la pouldre de la terre et si aucun peut nombrer la pouldre de la tere porra il compter ta semence."
        },
        {
            "ref": "13:17",
            "text": "Lieve sus et va par la terre en long et en lé, car je la te donray »."
        },
        {
            "ref": "13:18",
            "text": "Donc prist Abram son tabernacle, si vint et habita d’encoste la valee Mambre qui est en Ebron et fist la un autel a Notre Seigneur."
        },
        {
            "ref": "14:1",
            "text": "Il avint en ce temps que Amraphel le roy de Samaar et Anoth, le roy de Ponti, et Codorlaomor le roy des Elamites et Thadal le roy des Gens,"
        },
        {
            "ref": "14:2",
            "text": "Ces .iiii. roys devant dis murent bataille encontre ces .v. roys : Bara le roy de Sodome et encontre Bersa le roy de Gomorre et contre Semebe le roy de Seboïn et encontre Senaab le roy de Adame et encontre le roy de Bale qui ores est appellé Segor."
        },
        {
            "ref": "14:3",
            "text": "Tous ceulx rassemblerent en la valle sauvage qui ores est la Mer de Sel,"
        },
        {
            "ref": "14:4",
            "text": "car les cincq roys devans dis avoient servi .xii. ans au roy Codorlaomor le roy des Elamites et au .xiiie. an ne le vouldrent plus servir."
        },
        {
            "ref": "14:5",
            "text": "Au .xiiii. an vint Codorlaomor et les .iiii. roys devant dis, si comme le roy de Samaar et le roy de Ponti et le roy des gens qui avec le roy Codolaomor estoient, si destruirent Rasami en Astaroth et Caranaam et Zuzim et Enim en Sahviecariathaim,"
        },
        {
            "ref": "14:6",
            "text": "et Correos es mons de Seÿr es champaignes Pharan."
        },
        {
            "ref": "14:7",
            "text": "Et donc retournerent et vindrent a la fontaine Mesfath qui ores est Cades, si destruirent toute la region de Amalechite et Amorreum qui habitoit en Asasonthamar."
        },
        {
            "ref": "14:8",
            "text": "Donc issirent les .v. roys devans dis, si comme le roy de Sodome et de Gomorre et de Adamae et de Sebonn et de Vale"
        },
        {
            "ref": "14:9",
            "text": "encontre les .iiii. roys devans dis, si comme Codolaomor le roy des Elamites etRadal le roy des Gens et Amraphel le roy de Sennaar et Anoth le roy de Ponti"
        },
        {
            "ref": "14:10",
            "text": "en laquelle avoit moult de puit de bitumin. Et quant Codorloamor et ses .iii. compaignions orent grant pieces combatu encontre le roi de Sodome et ces .iiii. compaignions, les .v. s’enfuirent et en ot moult d’eulx occis et cil qui demorerent s’enfuirent en la montaigne."
        },
        {
            "ref": "14:11",
            "text": "Et Codorlaomor et ses .iii. compaignions enporterent la despoille et l’avoir des Sodomiens et de Gomorre et toutes leurs viandes et s’en alerent,"
        },
        {
            "ref": "14:12",
            "text": "et emmenerent avec eulx les fils du frere Abram qui habitoit en Sodome et tout son avoir."
        },
        {
            "ref": "14:13",
            "text": "Donc vint un de ceuls qui (s’étaient) eschapés de la bataille a Abram li Ebrieu qui habitoit en la valee Mambre l’Amorrien qui freres estoit Escol et Aner, si lui nonca qu’on emmenoit Loth pris et son avoir et les .iii. freres Mambre et Escol et Aner avoient fait confederacion et aliance a Abram."
        },
        {
            "ref": "14:14",
            "text": "Quant Abram oÿ que on emmenoit pris Loth, il prist tout quanqu’il pot avoir des siens .iii. cens et .xviii. et ses freres devant dis Mambre et Escol et Aner, si luy les emmena usques a Dan,"
        },
        {
            "ref": "14:15",
            "text": "et devisa la bataille en .iii. et occist les dormans ; et les veillans s’en fuyrent qui tant avoient beu de vin qu’il ne povoient combatre, si suivi les enemys usques a Dan et ordena la bataille et couru sus les ennnemis par nuit et les enchaca et les suivi usques a Hoba qui est a la senestre de Damas et usques a Phenice."
        },
        {
            "ref": "14:16",
            "text": "Et ramena tout l’avoir qu’il emmenoient et Loth son nepveu et son avoir et les femmes et le peuple."
        },
        {
            "ref": "14:17",
            "text": "Quant le roy de Sodome oÿ ce il vint a grant joie rencontrer Abram en la valee qui estoit apelee Royaus valee."
        },
        {
            "ref": "14:18",
            "text": "La vint aussi a l’encontre de Abram Melchisedech le roy de Salem atout pain et vin, car il estoit prestre du tres haut Dieu,"
        },
        {
            "ref": "14:19",
            "text": "si beneÿ Abram et dist : « Benoit soies tu Abram de Dieu qui a cree le ciel et la terre"
        },
        {
            "ref": "14:20",
            "text": "et beneoit soit le tres haut Dieu par qui noz enemis sont en tes mains ». Donc donna Abram la disme a Melchisedech de toutes les despoilles"
        },
        {
            "ref": "14:21",
            "text": "et le roy de Sodome dist a Abram : « done moy le peuple que tu as pris et retien a toy toutes les autres choses »."
        },
        {
            "ref": "14:22",
            "text": "Abram respondi : « Je lieve ma main a Dieu le hault createur du ciel et de la terre"
        },
        {
            "ref": "14:23",
            "text": "que je ne prendrés riens du tien que tu ne puisses dire j’ay enrichi Abram"
        },
        {
            "ref": "14:24",
            "text": "forz ce que li jouvencel mengeront et la partie des hommes qui vindrent avec moy Aner et Escol et Mambre ceulx en aront leurs pars du sacrefice Abraham aprés ce que Dieu li ot promis qu’il aroit hoir selon la Bible »."
        },
        {
            "ref": "15:1",
            "text": "Ces choses ainsi passees Notre Seigneur parla a Abram en vision et li dist : « n’ayes mie paour Abram je sui tes deffederres et tes loiers est moult grans »."
        },
        {
            "ref": "15:2",
            "text": "Abram dist : « Sire que me donras tu, je suis sans hoir ? Si sera mon hoir Damascus le filz Chezer mon procureur,"
        },
        {
            "ref": "15:3",
            "text": "tu ne m’as point donné de semence, si sera norri mes hoirs »."
        },
        {
            "ref": "15:4",
            "text": "Donc li dist Notre Seigneur : « Cil ne sera mes tes hoirs mais cil qui istra de ton ventre sera tes hoirs »."
        },
        {
            "ref": "15:5",
            "text": "Et puis le mena horz et li dist : « regarde le ciel, si compte les estoilles, si tu puis, car ainsi sera ta semence »."
        },
        {
            "ref": "15:6",
            "text": "Abram crut Dieu, si li fu tournee a justice."
        },
        {
            "ref": "15:7",
            "text": "Et Dieu li dist : « Je suis tes sires qui te maine horz de Ur des caldiens pour toy donner cette terre et pource que l’eusses »."
        },
        {
            "ref": "15:8",
            "text": "Abram dist : « Sire Dieux comment puis je savoir que je l’aray ? »."
        },
        {
            "ref": "15:9",
            "text": "Notre Seigneur respondi : « pren pour moy une vache de .iii. ans et une chievre de .iii. ans et un mouton de .iii. ans et une torterelle et un colon »."
        },
        {
            "ref": "15:10",
            "text": "Et Abram prist toutes ces choses, si les copa parmi la moytié et chascune partie mist contre l’autre d’une part mais il ne copa mie les oiseaux."
        },
        {
            "ref": "15:11",
            "text": "Donc descendirent les oyseaux du ciel sur les charoignes des bestes coppees. Et Abram les en ostoit."
        },
        {
            "ref": "15:12",
            "text": "Quant le souleil ala couchier un grant someil prist a Abram et une grant horreur et tenebresuse vint sur lui."
        },
        {
            "ref": "15:13",
            "text": "Eet puis li fu di : « Saches par devant que ta semence sera faite estrange qui ne sera mie tienne et cil de la terre le soubz metront et les tourmenteront par .iiii. cens ans."
        },
        {
            "ref": "15:14",
            "text": "Mais je jugeray ceulx qui serviront et osteray ta semence de leur servage atout grant avoir,"
        },
        {
            "ref": "15:15",
            "text": "et tu iras a tes peres en paix et sera enseveli en bonne viellesce,"
        },
        {
            "ref": "15:16",
            "text": "et en la quarte generacion reviendra ta semence cy »."
        },
        {
            "ref": "15:17",
            "text": "Quant le souleil fu tout couchié une grant tenebres fu faite et un fours fumant apparu et un feu trespassant par les devisions et les parties des bestes."
        },
        {
            "ref": "15:18",
            "text": "En ce jour coumanca Notre Seigneur aliance a Abram et dist : « A ta semence donray je ceste terre du fleuve d’Egypte usques au grant fleuve d’Euffrate,"
        },
        {
            "ref": "15:19",
            "text": "Si te donray ces peuples Cineos Cenezeos Sedmoneos"
        },
        {
            "ref": "15:20",
            "text": "Etheos Ferezeos Rafaim"
        },
        {
            "ref": "15:21",
            "text": "et les Amorriens les Chananeens les Gergeseans et les Jebuseyans."
        },
        {
            "ref": "16:1",
            "text": "Saray la femme Abram n’avoit oncques engendré enfans et elle avoit une ancelle egipcienne qui Agar avoit nom,"
        },
        {
            "ref": "16:2",
            "text": "si dist Saray a son mary Abram : « Notre Seigneur ma close que ne puisse enfanter. Va donc a mon ancelle se je par aventure pourroie d’elle avoir enfans ». Quant Abram li ot ottroyé,"
        },
        {
            "ref": "16:3",
            "text": "elle prit Agar come ancelle dix ans aprés ce qu’il orent commencié a habiter en Chanaam et la donna a son mary."
        },
        {
            "ref": "16:4",
            "text": "Et il ala a elle et quant Agar vit quelle ot conceü elle commenca a despiter sa dame."
        },
        {
            "ref": "16:5",
            "text": "Donc dist Saray a Abraham : « Tu euvres mauvaisement envers moy. je t’ay donné mon ancelle et elle voit qu’elle a conceu, si m’en a en despit et Notre Seigneur juge ce entre moy et toy »."
        },
        {
            "ref": "16:6",
            "text": "Abram respondi : « ton ancelle est en ta main, fais en ta voulente ». Donc commenca Saray a moult souvent se venger, si qu’elle s’enfuy."
        },
        {
            "ref": "16:7",
            "text": "Donc la trouva li anges Notre Seigneur d’encoste une fontaine d’eaue en la voie qui est ou desert de Sur,"
        },
        {
            "ref": "16:8",
            "text": "si li dist : « Agar ancelle Saray dont viens tu et ou vas tu ? ». Elle respondi : « je m’en fuy de la face Saray ma dame »."
        },
        {
            "ref": "16:9",
            "text": "Li anges Notre Seigneur li dist : « retourne a ta dame et te humilie dessoubz elle,"
        },
        {
            "ref": "16:10",
            "text": "je mouteplieray ta semence, si que on ne la porra nombrer tant en sera,"
        },
        {
            "ref": "16:11",
            "text": "et tu as conceu, si enfanteras un fils et appellera son nom Ysmaël pource que Notre Seigneur a oyé t’affliccion."
        },
        {
            "ref": "16:12",
            "text": "Et il sera un crueulx homs et sa main sera contre tous et les mains de tous contre lui et fichera tabernacle de la region de tous ses freres »."
        },
        {
            "ref": "16:13",
            "text": "Donc appella Agar le nom Notre Seigneur qui a lui parloit : « Tu es le Dieu qui m’as veu ». Et puis dist : « J’ay cy veü le derriere de moy veoiant »."
        },
        {
            "ref": "16:14",
            "text": "Et pour ce la appella elle le puyz de Vivant et du Voyant et il est entre Cadés et Barad."
        },
        {
            "ref": "16:15",
            "text": "Agar enfenta a Abram un fils que il apela Ismaël."
        },
        {
            "ref": "16:16",
            "text": ".iiiixx. et .vi. ans avoit Abram quant Agar li enfenta Ismaël."
        },
        {
            "ref": "17:1",
            "text": "Quant Abram commenca a estre de nonante et .ix. ans Notre Seigneur apparu a lui qui li dist : « Je suys Dieu tout puissant va par devant moy et soies perfait,"
        },
        {
            "ref": "17:2",
            "text": "et je mettray mon aliance entre moy et toy et te mouteplieray trop merveilleusement »."
        },
        {
            "ref": "17:3",
            "text": "Dont cheü Abram enclinez de face."
        },
        {
            "ref": "17:4",
            "text": "Et Dieu li dist : « ce fuz je qui fis couvenance a toy et tu seras appellé peres de moult de gens,"
        },
        {
            "ref": "17:5",
            "text": "si ne sera plus tes noms appelles Abram pource que je te ay fait pere de moult de gent,"
        },
        {
            "ref": "17:6",
            "text": "si te feray croistre merveilleusement et roys istront de toy."
        },
        {
            "ref": "17:7",
            "text": "Et feray couvenance entre moy et toy et ta semence aprés toy en leurs generacions par aliance permenable, si que soie tes Dieux »."
        },
        {
            "ref": "17:9",
            "text": "Derechief dist Dieu a Abraham : « Garde ma couvenance et ta lignee aprés toi en leurs generacions."
        },
        {
            "ref": "17:10",
            "text": "Et ma couvenance entre moy et toy et ta semence aprés toy est telle : chascun masle de vous soit circoncis."
        },
        {
            "ref": "17:11",
            "text": "Si couperez entour la char de votre membre, si que soit signe d’aliance entre moy et voz,"
        },
        {
            "ref": "17:12",
            "text": "Enfant de .viii. jours chascun masle en voz generacion sera circonci aussi bien le prince comme l’estrangé,"
        },
        {
            "ref": "17:13",
            "text": "si sera ma couvenance en votre char en aliance et permenable."
        },
        {
            "ref": "17:14",
            "text": "Le masle a qui char ne sera coupee entour sera blamé de son peuple pource qu’il aura aneanti ma couvenance »."
        },
        {
            "ref": "17:15",
            "text": "Derechief dist Dieu a Abraham : « Tu n’apelleras plus ta femme Saray mais Sare."
        },
        {
            "ref": "17:16",
            "text": "Et je la beneÿstray et vous. De grant peuple istront et nestront de lui »."
        },
        {
            "ref": "17:17",
            "text": "Donc cheü Abraham en face et rist de joye ce dist le Maistre en Histoires et dist en son cueur « Naistra donc un enfant d’un home de cent ans et Sare qui en a nonante enfantera elle ? »."
        },
        {
            "ref": "17:18",
            "text": "Et puis dist a Dieu : « Ismaël vive devant toy »."
        },
        {
            "ref": "17:19",
            "text": "Dieu dist a Abraham : « Sara ta feme, si enfantera un filz, si appelleras son nom Isaac et je feray ma couvenance a lui en aliance parmenable et a sa semence aprés lui,"
        },
        {
            "ref": "17:20",
            "text": "et si t’ay oÿ pour Ismaël je le beneïtrai y aiouttray et le mouteplieray moult. Il engendrera .xii. fiux et le feray en grant gent,"
        },
        {
            "ref": "17:21",
            "text": "Et je feray ma couvenance a Isaac que Sare enfantera en cest temps en l’autre an »."
        },
        {
            "ref": "17:22",
            "text": "Quant Dieu ot finie la parole il se departi d’Abraham."
        },
        {
            "ref": "17:23",
            "text": "Donc prit Abraham Ismaël son fils et tous les norris de la maison et tous ceulx que il avoit achetez et tous les masles de la maison et les circoncist, c’est a dire coupa entout la char de leur membre tantost en ce même jour que Dieu li avoit commandé."
        },
        {
            "ref": "17:24",
            "text": "Abraham avoit nonante et .ix. ans quant il circoncist la char de son propre membre."
        },
        {
            "ref": "17:25",
            "text": "Et Ysmaël et les filz avoit .xiii. ans accomplis au temps qu’il furent circoncis."
        },
        {
            "ref": "17:26",
            "text": "En ce memes jour fu Abraham circoncis et Ysmaël son fils."
        },
        {
            "ref": "17:27",
            "text": "Et tous les hommes de la maison et estrangé et achaté furent circoncis."
        },
        {
            "ref": "18:1",
            "text": "Derechief apparu Notre Seigneur a Abraham en la valee Mambre la ou se seoit a l’uys de son tabernacle en la chaleur du jour,"
        },
        {
            "ref": "18:2",
            "text": "et Abraham leva les yeulz, si li apparurent .iii. homes estans d’encoste lui. Et quant il les vit il couru a l’encontre d’eulx de l’uys de son tabernacle, si aoura en terre voire l’un d’eulx ce dist le Maistre en Hystoires."
        },
        {
            "ref": "18:3",
            "text": "Et dist : « Sire, si ay trouvé grace a tes yeuz ne trespasse mie ton sergent,"
        },
        {
            "ref": "18:4",
            "text": "car j’aporteray un poi d’eaue a laver voz piez, si vous reposerez desoulz ceste arbre."
        },
        {
            "ref": "18:5",
            "text": "Je vous donray du pain pour conforter vos cueurs et puis vous en irez oultre ». Il distrent : « fay ce que tu as dit »."
        },
        {
            "ref": "18:6",
            "text": "Don s’en ala en haste Abraham en son tabernacle a Sare et li dist : « Appareille tost fait l’huile c’est a dire de la meilleure fleur de froment que on puist faire et de tout le meilleur que on puis avoir ne trouver, si en fais tresbon pain »."
        },
        {
            "ref": "18:7",
            "text": "Et il mesmes couru a la vacherie, si prist un tres tendre veel et tresbon, si le dona a son sergent qui hastivement le cuisit."
        },
        {
            "ref": "18:8",
            "text": "Et aprés prist burre et lait et le veel qu’il avoit cuit, si le mist devant eulx. Si dist le Maistre en Histoires qu’il semble bien qu’il cuida au commencement que ce fussent hommes pource qu’il leur appareilla a menger mais aprés prouva il que ce furent anges de Dieu et si dist encore le Maistre en Histoyres que la viande qu’il pristrent s’aneanti en machant ausi come l’eaue s’aneantit au feu. Abraham estoit d’encosté eux desoubz l’arbre."
        },
        {
            "ref": "18:9",
            "text": "Et quant il orent mengié il lui dirent : « ou est Sare ta femme ? ». Il respondi : « Elle est ou tabernacle »."
        },
        {
            "ref": "18:10",
            "text": "Li anges lui dist : « Je retorneray et viendray a toy en cest temps c’est a dire ce dist le Maistre en Histoires en ce mesme jour d’uy en .vii. ans se j’ay vie et Sare ta femme aura un fils ». Quant elle oÿ ce elle rist. Elle rist derriere l’uys du tabernacle ou elle estoit,"
        },
        {
            "ref": "18:11",
            "text": "car il estoient tous .ii. vieulx et anciens et estoient a Sare faillies les cher lesqueles faillans la vertu d’engendreure d’enfant ce dist le Maistre en Histoires. Et avec tout ce estoit elle brehaigne de nature."
        },
        {
            "ref": "18:12",
            "text": "Elle rist en repost et dit : « Puisque je sui vieille et mes sires vieux, enfentray je ? »."
        },
        {
            "ref": "18:13",
            "text": "Don dist Notre Seigneur a Abraham : « Pourquoy rist tu Sare ? ». Et dit : « Enfanteray je donc vieille ? »."
        },
        {
            "ref": "18:14",
            "text": "« Est donc aucune chose difficile a Dieu ? ». « Je reviendray a toy ainsi comme J’ay dit en ce mesme temps et Sare aura un fils »."
        },
        {
            "ref": "18:15",
            "text": "Sare le nya et dist : « Je ne ris mie ». Car elle fust epoentee de paour. Notre sires dist : « Il n’est mie ainsi ains risis »."
        },
        {
            "ref": "18:16",
            "text": "Don s’en alerent il de la, si s’adrecerent vers Sodome et Abraham aloit avecques eulx et les convoioit."
        },
        {
            "ref": "18:17",
            "text": "Et Notre Seigneur dist : « Je ne puis celer a Abraham ce que je veuls faire."
        },
        {
            "ref": "18:18",
            "text": "Comme il soit aucune en grant gent et tresforte et toutes nacions de terre en lui"
        },
        {
            "ref": "18:19",
            "text": "car je scay qu’il comendera a ces fils et a la mesgnee aprés lui qu’ils gardent la voie Notre Seigneur et facent pour Abraham toutes les choses qu’il lui a dit »."
        },
        {
            "ref": "18:20",
            "text": "Derechief dist Notre Seigneur : « le cri de Sodome et de Gomorre est montepliez et leur peschié est trop acreu."
        },
        {
            "ref": "18:21",
            "text": "Je descendray et verray s’il ont fait le cry qui a moy est venus ou non par quoy je le saiche »."
        },
        {
            "ref": "18:22",
            "text": "Et donc s’en commencerent a aler vers Sodome et Abraham estant encore devant Notre Seigneur"
        },
        {
            "ref": "18:23",
            "text": "il dist : « Sires destruiras donc le juste avec le mauvais ?"
        },
        {
            "ref": "18:24",
            "text": "S’il y a .l. justes en la cité periront ils ? Et ne espargneras tu mie ce lieu pour les .l. justes se il y sont ?"
        },
        {
            "ref": "18:25",
            "text": "Ce ne t’aviegne ja sire que tu occies le juste avec les mauvais et que juste soit fait comme le mauvais ce n’apartient mie a toy qui juges toute la terre ne feras tu mie jugement ? »."
        },
        {
            "ref": "18:26",
            "text": "Notre Seigneur li dist : « Si je treuve entre les Sodomeens .l. justes, je deporteray tout le lieu pour eulz »."
        },
        {
            "ref": "18:27",
            "text": "Abraham dist : « puis que j’ay commencié je parleray a Mon Seigneur qui sui poudre et cendre."
        },
        {
            "ref": "18:28",
            "text": "Et sil y en a .v. moins de cinquante destruiras tu la cité pour .xlv. ? ». Notre Seigneur dist : « Je ne la destruiray pas s’il en y a .xlv »."
        },
        {
            "ref": "18:29",
            "text": "Derechief dist Abraham : « Et se tu en y treuves .xl. justes que feras tu ? ». Il dist : « Je ne la destruiray mie pour les .xl »."
        },
        {
            "ref": "18:30",
            "text": "Abraham dist : « Je te prie que tu n’aies mi desdaing, si je parole a toi. Et se tu en y treuves .xxx. ? ». « Je ne leur ferai mal s’il en y a .xxx »."
        },
        {
            "ref": "18:31",
            "text": "Abraham dist : « encore parleray je a Mon Seigneur : et se tu en y treuves .xx. ? » Il dist : « Je ne les occiray mie pour les .xx »."
        },
        {
            "ref": "18:32",
            "text": "« Je te pri Sire que tu ne te courrouces mie se je parole encore une fois : et se tu en y treuves .x. ? ». Il dist : « Je ne les destruyray mie pour les .x »."
        },
        {
            "ref": "18:33",
            "text": "Donc quant Notre Seigneur ot lessié le parler a Abraham il s’en ala, et Abraham repaira en son lieu."
        },
        {
            "ref": "19:1",
            "text": "Donc vindrent les .ii. anges a Sodome au vespre et Loth se seoit aux portes de la cité quant il les vit, si se leva, si ala a leur rencontre et les aoura par front en terre,"
        },
        {
            "ref": "19:2",
            "text": "et dist : « Je vous pri seigneurs que vous viengnez a la maison voz sergent et y demourez et lavez voz piez et demain irez votre voie ». Il distrent : « non ferons ains demourrons en la place »."
        },
        {
            "ref": "19:3",
            "text": "Donc leur pria il tant qu’il demourerent avec lui, entrerent en sa maison et lez cuisit pain asim et mengerent."
        },
        {
            "ref": "19:4",
            "text": "Et aincois qu’il alassent coucher les hommes de la cité et joenes et vielx et tout le peuple avironnoient la maison Loth."
        },
        {
            "ref": "19:5",
            "text": "Et appelerent Loth et distrent : « ou sont les hommes qui annuit sont venus a toy ? met les nous hors que nous les cognoissions »."
        },
        {
            "ref": "19:6",
            "text": "Donc issi Loth a eulx, si clost l’uys aprés lui et dit :"
        },
        {
            "ref": "19:7",
            "text": "« Ne vueillez mes freres faire ce mal."
        },
        {
            "ref": "19:8",
            "text": "J’ay .ii. filles qui oncques ne cognurent homme ; je les vous amenray, si en faytes votre voulenté par maniere que vous ne farez nul mal a ces homes, car il sont entrez en ma maison »."
        },
        {
            "ref": "19:9",
            "text": "Ilz distrent : « Depart toy de cy. Tu es cy venus come estrange. Nous veuils tu juger nous te tourmenterons plus que nous ne ferons eulx ». Et faisoient force a Loth trop durement et estoient ja pres des portes brisier."
        },
        {
            "ref": "19:10",
            "text": "Et les hostes Loth gitterent les mains et mistrent Loth ens et cloitrent l’uys"
        },
        {
            "ref": "19:11",
            "text": "et aveuglerent ceulx qui estoient dehorz du granz usques au petit, si qu’il ne porent mie l’uys trover."
        },
        {
            "ref": "19:12",
            "text": "Donc distrent ils a Loth : « As tu cy aucuns des tiens ou gendres ou filles ou fils ? Mene horz de celle cité tous les tiens,"
        },
        {
            "ref": "19:13",
            "text": "car nous destruirons tout cest lieu pour le peschie de cette cité dont le cry est venus devant Notre Seigneur qui nous a cy envoiez pour eulx destruire »."
        },
        {
            "ref": "19:14",
            "text": "Donc ala Loth a ses gendres qui ses .ii. filles devoient prendre a femmes, si leur dist : « levez vus, si issiez de cest lieu, car Notre Seigneur destruira cette cité ». Et il leur sembla qu’il parlait ne ne deïst fors truffes."
        },
        {
            "ref": "19:15",
            "text": "Lendemain ou matin contraingnoient les anges Loth et disoient : « Lieve sus, si emmene ta femme et tes .ii. filles que tu ne perisses avec la cité »."
        },
        {
            "ref": "19:16",
            "text": "Loth se tardoit d’issir et les anges le pristrent par la main sa femme et ses deux filles,"
        },
        {
            "ref": "19:17",
            "text": "si le menerent horz de la cité la ou il parlerent a Loth ainsi : « Sauve ta vie et ne regarde mie derriere ton dox ne n’arreste mie cy entour mais sauve toi en une montagne que tu ne perisses »."
        },
        {
            "ref": "19:18",
            "text": "Loth leur dist : « je te pri Sires,"
        },
        {
            "ref": "19:19",
            "text": "que je, tes sergens qui ay trouvé grace devant toy, puisse fuir cy d’encoste a une petit cité, car je ne pourroie estre sauvé en une montaigne que maladie ne me pregne ou meure »."
        },
        {
            "ref": "19:20",
            "text": "[texte manquant]"
        },
        {
            "ref": "19:21",
            "text": "Notre Seigneur li dist : « j’ay receü tes prieres pour celle cité, si ne les batré mie."
        },
        {
            "ref": "19:22",
            "text": "Or te haste donc, si te sauve ja, car je ne pourray riens faire usqu’a tant que tu y seras entré ». Et pour cette chose fu cette cité appellee Segor."
        },
        {
            "ref": "19:23",
            "text": "Le souleil leva et Loth est entré en Segor."
        },
        {
            "ref": "19:24",
            "text": "Donc plut Notre Seigneur sur Sodome et Gomorre souffre et feu,"
        },
        {
            "ref": "19:25",
            "text": "et abati ces citez et toute la region entour et tous les habitans des citez et toutes verdures."
        },
        {
            "ref": "19:26",
            "text": "Et la femme Loth regarda derriere lui, si fu muee en une pierre de sel."
        },
        {
            "ref": "19:27",
            "text": "Lendemain au matin se leva Abraham, si vint la ou avoit esté a Notre Seigneur,"
        },
        {
            "ref": "19:28",
            "text": "si regarda Sodome et Gomorre et toute la terre de celle region et vit les flaemesches montans comme fumees de fournaises."
        },
        {
            "ref": "19:29",
            "text": "Et quant Dieu abati les citez de celle region il lui souvint d’Abraham, si délivra Loth de la destruction des cités la ou il avoit habité."
        },
        {
            "ref": "19:30",
            "text": "Loth se parti de Segor, si ala en une montaigne et demoura la et ses deux filles avec lui, car il doubtoit a demourer en Segor, si demoura en une fousse il et ses deux filles avec lui."
        },
        {
            "ref": "19:31",
            "text": "Donc dist l’aiznee a la maiznee : « Notre pere est vielx ne nuls n’est demouré en terre qui puit venir a nous selon la coutume de toute terre."
        },
        {
            "ref": "19:32",
            "text": "Or l’enyvrons donc et nous couchons avec lui que nous puissons garder semence de notre pere »."
        },
        {
            "ref": "19:33",
            "text": "Don donnerent elles celle nuit a leur pere vin a boyre et l’aiznee ala a luy et ne sceut quant elle le toucha ne quant elle s’en leva."
        },
        {
            "ref": "19:34",
            "text": "Lendemain dit l’aiznee a la maiznee : « Je dormy hyer avec mon pere. Or luy donnons vin a boire, si dormiras anuit avec lui pour sauver semence de notre pere »."
        },
        {
            "ref": "19:35",
            "text": "Donc donnerent elles tellement a leur pere vin a boire, si ala la maiznee fille a lui et se coucha avec lui et il ne sceut quant elle se coucha ne quant elle s’en leva."
        },
        {
            "ref": "19:36",
            "text": "Ainsi conceurent les .ii. filles Loth de leur pere."
        },
        {
            "ref": "19:37",
            "text": "L’aiznee fille enfanta un fils que par nom elle appela Moab qui est pere des peuples des Moabites."
        },
        {
            "ref": "19:38",
            "text": "La mainznee enfenta un fils que par nom elle appella Amon c’est a dire « fils de mon peuple ». Et cil est pere des peuples de Amon usques a huy."
        },
        {
            "ref": "20:1",
            "text": "Abraham s’en ala de la, c’est a dire de la valee Mambre selon le Maistre en Histoires, en la terre vers midi et s’en ala en Geraris qui est entre Cades et Sur."
        },
        {
            "ref": "20:2",
            "text": "Et dist que Sare sa femme estoit sa seurs. Donc envoia Abimelech le roy de Geraris et fist Sare amener a lui pour estre sa femme."
        },
        {
            "ref": "20:3",
            "text": "Lors vint Dieu a Abymelech en songe, si li dist : « Tu morras por la feme que tu as prise, car elle a mary »."
        },
        {
            "ref": "20:4",
            "text": "Et Abymelech ne l’avoit encore atouchee Abymelech respondi : « Sire, occiras tu donc moultes gens et qui neant n’en savoient ?"
        },
        {
            "ref": "20:5",
            "text": "Et ne me dist il Sire que c’estoit sa seur et elle dist que c’estoit ses freres. J’ay cette chose faite par simplesce de cueur »."
        },
        {
            "ref": "20:6",
            "text": "« Et pour ce t’ay je gardé que tu n’as point peschié et ne t’ay mie laissié la toucher."
        },
        {
            "ref": "20:7",
            "text": "Or la ren donc a son mari, car il est prophetes et il priera pour toy, si vivras. Et se tu ne li veuls rendre saiches que tu morras en toutes les choses qui tiennes sont »."
        },
        {
            "ref": "20:8",
            "text": "Donc se leva tantost Abymelech, si appella tous les sergens et leur compta toutes ces paroles et cilz en orent tous grant paour."
        },
        {
            "ref": "20:9",
            "text": "Donc manda Abymelech Abraham et li dist : « Que nous as tu fait ? Que t’avons nous meffait qui a amené sur moy et sur mon regne un grant peschié ? Tu nous as fait que tu ne deusisses mie."
        },
        {
            "ref": "20:10",
            "text": "Que as tu veü en noz pour quoy l’ayes fait »."
        },
        {
            "ref": "20:11",
            "text": "Abraham respondi : « je pensay en moy et dis par avanture Dieu n’est point craint en cest lieu, si mourroit pour ma feme."
        },
        {
            "ref": "20:12",
            "text": "Mais autrement certes elle est ma seur, fille de mon pere, et non pas de ma mere."
        },
        {
            "ref": "20:13",
            "text": "Et quant je fui issus de la maison mon pere, je li dis : « je te pri que tu dies par tout la ou nous vendrons que je sui ton frere » »."
        },
        {
            "ref": "20:14",
            "text": "Donc prist Abymelech brebis et beufs et sergens et ancelles, si les donna a Abraham et li rendi Sare sa femme,"
        },
        {
            "ref": "20:15",
            "text": "et li dist : « Veez cy la terre devant vous, si habite par tout la ou il te plaist »."
        },
        {
            "ref": "20:16",
            "text": "Et puis dist a Sare : « J’ay donne mil deniers d’argent a ton frere qui feront couverture de tes yeuz a toulz ceux qui avec toi sont. Et te souviegne partout la ou tu iras que tu es reprise »."
        },
        {
            "ref": "20:17",
            "text": "Donc sana Notre Seigneur Abymelech a la priere Abraham et enfanterent les ancelles et la femme,"
        },
        {
            "ref": "20:18",
            "text": "car Notre Seigneur avoit close toutes les femmes de la mesgniee Abymelech, si qu’elles ne povoient concepvoir pour Sare la femme Abraham."
        },
        {
            "ref": "21:1",
            "text": "Donc visita Notre Seigneur Sare ainsi comme Il avoit promis et ainsi ce qu’Il avoit dit,"
        },
        {
            "ref": "21:2",
            "text": "car elle conceupt et enfenta un filz en la vieillesce ou temps que li avoit devant dit."
        },
        {
            "ref": "21:3",
            "text": "Et appella Abraham le nom de son fils que Sare li avoit engendré : « Ysaac »."
        },
        {
            "ref": "21:4",
            "text": "Et le circoncist au .viii. jour ainsi comme Dieu li avoit commandé,"
        },
        {
            "ref": "21:5",
            "text": "en l’aage de cent ans."
        },
        {
            "ref": "21:6",
            "text": "Donc dist Sare : « Dieu m’a fait un ris, si que tous ceulx qui ce orront riront avec moi »."
        },
        {
            "ref": "21:7",
            "text": "Si Abraham disoit que Sare alectast ung fils qu’elle lui enfenta qui l’en croirroit attendu son aage."
        },
        {
            "ref": "21:8",
            "text": "L’enfant crut et fut osté du lect. Et Abraham fist ce jour un grant menger."
        },
        {
            "ref": "21:9",
            "text": "Une fois avint que Sare vit Ysmaël le filz Agar l’egipcienne jouer a Ysaac son fils, si dist a Abraham :"
        },
        {
            "ref": "21:10",
            "text": "« Enchace ton ancelle, et ton fils sera il hoir donc avec mon fils Ysaac ? »."
        },
        {
            "ref": "21:11",
            "text": "Cette parole receut Abraham en grief pour son fils."
        },
        {
            "ref": "21:12",
            "text": "Donc dist Dieu a Abraham : « Ne te semble une dure chose de ton enfant et de ton ancelle mais fay toutes les choses que Sare te dira et escoute sa parole, car en Ysaac sera appellé a toy semence."
        },
        {
            "ref": "21:13",
            "text": "Et le filz de ton ancelle feray je aussi en grant gent pource que c’est de ta semence »."
        },
        {
            "ref": "21:14",
            "text": "Donc se leva Abraham, si prist un pain et baril d’eaue, si le donna a Agar et li donna son enfant et l’en fist aller. Quant elle en fut envoié elle commenca a aler ou desert de Bersabee."
        },
        {
            "ref": "21:15",
            "text": "Et quant l’eaue fut gastee, et li enfes mourroit de soif ce dist le Maistre en Histoires, elle mist l’enfant dessoubz un des arbres qui la estoit."
        },
        {
            "ref": "21:16",
            "text": "Et s’en ala et s’assist loing tant comme un arc porroit gitter et dist : « je ne puis veoir mon enfant morrir ». Et elle se seant encontre leva la voix et plora."
        },
        {
            "ref": "21:17",
            "text": "Et Dieu oÿ la voix de l’enfant, c’est a dire la voix de la mere pour l’enfant ce dist le Maistre en Hystoires, si appela du ciel l’ange Notre Seigneur Agar et li dist : « Que fais tu Agar ? Notre Seigneur a oÿ la voix de l’enfant du lieu la ou il est."
        },
        {
            "ref": "21:18",
            "text": "Lieve sus donc, si pren l’enfant, car je le feray en grant gent »."
        },
        {
            "ref": "21:19",
            "text": "Donc ouvry Dieu les yeus Agar, si vist un puis d’yaue et elle y ala et empli son baril et en donna a l’enfant a boire,"
        },
        {
            "ref": "21:20",
            "text": "et s’en ala ce dist le Maistre en Histoires. Li enfes crut et demora en un desert et fu en sa jounesce bons archers."
        },
        {
            "ref": "21:21",
            "text": "et habita ou desert Pharan, et sa mere li donna femme de la terre d’Egypte."
        },
        {
            "ref": "21:22",
            "text": "En ce temps dist Abymelech et Phicol, le prince de son ost, a Abraham : « Dieu est ouvecques toi en toutes les choses que tu fais."
        },
        {
            "ref": "21:23",
            "text": "Or me jure donc que tu ne me nuyras ne a moy ne a mes hoirs ains feras envers moy selon la misericorde que je t’ay fait et a ceste terre aussi la ou tu es venus estranges »."
        },
        {
            "ref": "21:24",
            "text": "Abraham dist : « Je te jureray »."
        },
        {
            "ref": "21:25",
            "text": "Et blasma Abymelech pour le puis que li sergens li avoient tollu a force."
        },
        {
            "ref": "21:26",
            "text": "Abymelech respondi : « je ne sceü onc qui fist cette chose ne tu ne le dis oncques mais ne oncques mais n’en oÿ nouvelles forz ores »."
        },
        {
            "ref": "21:27",
            "text": "Donc prist Abraham brebis et beufs, si les donna a Abymelech et firent entre eux aliance."
        },
        {
            "ref": "21:28",
            "text": "Et Abraham mist a part .vii. aignelettes,"
        },
        {
            "ref": "21:29",
            "text": "si li dist a Abymelech : « que le veulent prendre ces sept aignelettes que tu as mises a part ? »"
        },
        {
            "ref": "21:30",
            "text": "Et Abraham luy dist : « Tu les prenras de ma main en tesmoignage que j’ay fouy ce puiz »."
        },
        {
            "ref": "21:31",
            "text": "Et a cette cause cil lieu est appellé Bersabee pource que chascun jura la."
        },
        {
            "ref": "21:32",
            "text": "Et firent aliance pour le puis du serement."
        },
        {
            "ref": "21:33",
            "text": "Donc s’en ala Abymelech et Phicol le prince de la chevalerie, si s’en repairerent en la terre des Palestinens. Abraham planta un bois et appella le nom de Notre Seigneur Dieu Eternel."
        },
        {
            "ref": "21:34",
            "text": "Et fut coultureux de la terre moult de jours."
        },
        {
            "ref": "22:1",
            "text": "Quant ces choses furet faites, Dieu tempta et assaia Abraham et li dist : « Abraham ? ». Il respondi : « Je suy cy »."
        },
        {
            "ref": "22:2",
            "text": "« Pren ton fils que tu as tout seul et que tu aimes, Ysaac, et va en la terre de vision, si l’offre a moi en sacrefice sur l’une des montaignes que je te montreray »."
        },
        {
            "ref": "22:3",
            "text": "Donc se leva Abraham de nuit, si appareilla son asne et mena .ii. jouvenceaux avecques lui et Ysaac son fils. Quant il ot coupé de la busche pour ardoir le sacrefice il s’en ala ou lieu ou Notre Seigneur li avoit commandé."
        },
        {
            "ref": "22:4",
            "text": "Au tiers jour il leva les yeux, si vit le lieu de loing,"
        },
        {
            "ref": "22:5",
            "text": "et dist a ses sergens : « Atendez moy cy avec l’asne et moy et mon fils irons au lieu du sacrefice et quant nous arons aoure nous revendrons a vous »."
        },
        {
            "ref": "22:6",
            "text": "Donc prist Abraham la busche du sacrefice et la mit sur Ysaac et il portoit en ses mains le feu et l’espee. Aussi comme il s’en aloient ensemble"
        },
        {
            "ref": "22:7",
            "text": "Ysaac dist a son pere : « Pere ? » dist il « Que veuls tu, fils ? ». « Veez cy, Pere, le feu et la busche et ou est la beste du sacrefice ? »."
        },
        {
            "ref": "22:8",
            "text": "Abraham dist : « Fils ! Dieu nous en pourverra ». Donc s’en alerent il ensemble."
        },
        {
            "ref": "22:9",
            "text": "Et vindrent au lieu que Dieu leur avoit montré, si y fist Abraham un autel et mit la busche sus et quant il ot lié Ysaac son fils il le mit sur l’autel sur le moncel de busche."
        },
        {
            "ref": "22:10",
            "text": "Donc prist il l’espee, si leva la main pour sacrefier son fils ;"
        },
        {
            "ref": "22:11",
            "text": "mais l’ange Notre Seigneur du ciel li cria et dist : « Abraham ! Abraham ! ». Il respondy : « Je suis cy »."
        },
        {
            "ref": "22:12",
            "text": "L’ange li dist : « Aesten mie ta main sur l’enfant ne ne li fais riens. Or scay je bien que tu crains Dieu et que tu n’eusses mie espargné ton enfant pour lui »."
        },
        {
            "ref": "22:13",
            "text": "Donc leva Abraham ses yeux, si vist derrere son dox un mouton tenent par les cornes aux ronces et aux buissons, si le prist et le offri en sacrefice pour son fils,"
        },
        {
            "ref": "22:14",
            "text": "et appela ce lieu : « Dominus videt »."
        },
        {
            "ref": "22:15",
            "text": "Donc appella derechief l’ange Abraham, si lui dist :"
        },
        {
            "ref": "22:16",
            "text": "« J’ay juré par moy mesme, ce dist Notre Seigneur,"
        },
        {
            "ref": "22:17",
            "text": "je te beneïstré et monteplieray ta semence aussi comme les estoiles du ciel et aussi comme la gravelle qui est ou rivage de la mer. Ta semence aura en possession les portes de ses anemis,"
        },
        {
            "ref": "22:18",
            "text": "Et toutes les gens de la terre seront beneïtes en ta semence pource que tu as obeÿ en ma voix »."
        },
        {
            "ref": "22:19",
            "text": "Donc s’en reparra Abraham a ses gens et s’en alerent ensemble en Bersabee, si habita la."
        },
        {
            "ref": "22:20",
            "text": "Ces choses ainsi faites il fu noncé que Melcha la femme Nahor son frere avoit engendré a Nahor .viii. fils,"
        },
        {
            "ref": "22:21",
            "text": "delqueulz Huz fu li ainzné sur ses freres"
        },
        {
            "ref": "22:22",
            "text": "et Cazed et Azau et Feldas et Jedlaf"
        },
        {
            "ref": "22:23",
            "text": "et Bathuel de qui Rebecca fu nee. Ces .viii. engendra melcha a Nahor le frere Abraham."
        },
        {
            "ref": "22:24",
            "text": "Et la concubine Nahor qui avoit nom Roma li enfenta Thabee et Gaon et Thaas et Maacha"
        },
        {
            "ref": "23:1",
            "text": "Sare vesqui cent et .xxiii. ans,"
        },
        {
            "ref": "23:2",
            "text": "et moru en la cité de Arbee qui est Ebron en la terre Channam. La Abraham la plainigt et plora."
        },
        {
            "ref": "23:3",
            "text": "Dont parla Abraham au peuple de Het et leur dist :"
        },
        {
            "ref": "23:4",
            "text": "« Je suys estrangé entre vous. Donnez moi droiture de sepulture avec vous pour (le) morz ensevelir »."
        },
        {
            "ref": "23:5",
            "text": "Les filz Het respondirent :"
        },
        {
            "ref": "23:6",
            "text": "« Sire, escoute nous : tu es le prince Dieu entre nous. Or ensevelis donc ta morte e puis eslis sepulturs que nous avons, car nul ne te deffendra a ensevelir ta morte en son sepulcre »."
        },
        {
            "ref": "23:7",
            "text": "Donc se leva Abraham, si aoura le peuple de la terre, c’est a savoir les fils Het"
        },
        {
            "ref": "23:8",
            "text": "et leur dist : « Si vous plaist que j’ensevelisse ma morte oiiez moi et priez Ephron le fils Soor"
        },
        {
            "ref": "23:9",
            "text": "qu’il me doinst les .ii. fousses qu’il a en la derreniere partie de son champ et les me baille en droit achat d’argent par devant vous en possession de sepulture."
        },
        {
            "ref": "23:10",
            "text": "Cil Effron habitoit avecques les fils Het si respondi a Abraham, si que tous l’oyrent et dist :"
        },
        {
            "ref": "23:11",
            "text": "« Sire, ainsi ne sera il mie fait mais escoute ce que je te diray. Je te baille le champ et les .ii. fousses qui miennes sont devant, si devant tout le peuple, si ensevelis ta morte »."
        },
        {
            "ref": "23:12",
            "text": "Donc le aoura Abraham devant tout le peuple"
        },
        {
            "ref": "23:13",
            "text": "et parla a Ephron ainsi : « Je te pri que tu m’oÿes : je te donray argent pour le champ, si le recoy et j’enseveliray ens ma morte »."
        },
        {
            "ref": "23:14",
            "text": "Ephron repondit :"
        },
        {
            "ref": "23:15",
            "text": "« Sire la terre que tu me demandes vault .iiii. cens pieces d’argent, c’est le pris entre toy et moy »."
        },
        {
            "ref": "23:16",
            "text": "Quant Abraham oÿ ce, il paia l’argent a Ephron en bonne monnoie devant les fils Het."
        },
        {
            "ref": "23:17",
            "text": "Si fut confermez a Abraham le champ Ephron avec les .ii. fousses en possession de monument par les fils Het."
        },
        {
            "ref": "24:1",
            "text": "Abraham estoit vieulx et de moult d’ans et Notre Seigneur l’avoit beneït en toutes chose."
        },
        {
            "ref": "24:2",
            "text": "Dont dist au plus ancien sergent de la maison qui estoit gouverneor de toutes les choses qu’il avoit : « Mets ta main sur ma cuisse,"
        },
        {
            "ref": "24:3",
            "text": "et que je te adjure de par Notre Sire le Dieu du ciel et de la terre que tu ne prendras mie femme avec mon fils des filles des Chananiens qui estoient paien ce dist le Maistre en Histoires entre lesquelz j’habite"
        },
        {
            "ref": "24:4",
            "text": "ains ira a ma terre et a ma lignee et de la prendras femme a mon fils Ysaac »."
        },
        {
            "ref": "24:5",
            "text": "Le sergent respondi : « se la femme ne veult venir avec moy en ceste terre, remenray je ton fils la dont tu es issu ? »."
        },
        {
            "ref": "24:6",
            "text": "Abraham respondi : « Garde bien que tu ne menes la mon fils."
        },
        {
            "ref": "24:7",
            "text": "Notre Seigneur Dieu du ciel qui m’osta de la maison mon pere et de la terre de ma nativité qui a moy parla et me jura et me dist : « Je donray a ta semence ceste terre », il envoiera son ange devant toy, si prendras la femme a mon fils,"
        },
        {
            "ref": "24:8",
            "text": "et s’aucune feme ne te veult suir tu ne sera point tenus de ton serement mais ne meneras la mon fils »."
        },
        {
            "ref": "24:9",
            "text": "Donc mist le sergent la main sur la cuisse Abraham son Seigneur et lui jura ceste parole."
        },
        {
            "ref": "24:10",
            "text": "Donc prist il .x. chamaux du fouc son Seigneur, si s’en ala et porta avec lui de tous les biens son Seigneur mesmement de ceulx qu’il savoit qu’il y avoit peu en la terre ou il aloit ce dist le Maistre en Histoires, si s’en ala en Mesopotamie a Charan la cité Nahor. Cy dist Josephus qu’il vint a grant travail et grant temps mist, car il y a la parfondesce en yver et en esté grant faulte d’yaue et es landes grant plantes de larrons."
        },
        {
            "ref": "24:11",
            "text": "Quant le sergent vint pres de la cité, il fist venir les chamaux gesir d’encoste un puis de yeuae devant la cité au vespre, car il ne les vouloit mie mener dedans la cité sans abruvrrer ce dit le Maistre en Histoires et il estoit donc l’eure que les femmes souloient issir et venir au puis pour puisier de l’eaue."
        },
        {
            "ref": "24:12",
            "text": "Lors dist il a lui mesmes : « Sire, le Dieu de monseigneur Abraham, je te pry que me viegne huy a l’encontre et fay ta misericorde a monseigneur Abraham."
        },
        {
            "ref": "24:13",
            "text": "Je suis a tenps pour avoir de l’eaue et les filles des habitans de ceste cité istront ja et viendront a ce puys pour puisier de l’eaue », et ainsi comme dit le Maistre en Histoires Chezer pria a Notre Seigneur qu’il trouvast entre les femes qui la devaient venir puisier l’eaue celle qui devoit estre a son Seigneur et se pensa qui la cognoistroit en telle maniere :"
        },
        {
            "ref": "24:14",
            "text": "« Se la pucelle a qui je diray donne moy ta huye et celle respondra « boy et a tes chamaux donray aussi a boyre » (et les autre le me refuseront ce dist le Maistre en Histoyres) c’est elle, Sire, que tu as appareillee a ton sergent Ysaac et aprés sauray que tu as fait misericorde a mon Seigneur »."
        },
        {
            "ref": "24:15",
            "text": "Et encore n’avoit il pas accompli ses paroles quant Rebeque la fille Bathuel qui fils estoit Melche la femme Nachor le frere Abram qui trop estoit belle pucelle et trebelle vierge et neant cogneue d’omme vint a la fontaine une huye sur l’espaule"
        },
        {
            "ref": "24:16",
            "text": "et empli sa huive et s’en reparroit."
        },
        {
            "ref": "24:17",
            "text": "Donc li vint a l’encontre Chezer le sergent Abraham et li dist ainsi : « Donne moy un poi a boire de ta huye ? »."
        },
        {
            "ref": "24:18",
            "text": "Elle respondi : « Sire, boy » et les autres s’en retournerent et li refuserent ce dit le Maistre en Histoyres et puis mist tantost sa huye sus sur son bras et li donna a boire."
        },
        {
            "ref": "24:19",
            "text": "Et quant il ot beü elle dist : « Je puyseray de l’eaue tant que touz li chamel aient bu »."
        },
        {
            "ref": "24:20",
            "text": "Doncques mist elle de l’eaue es auges qui estoient encoste le puis pour abuvrer les bestes du pais et en donna a tous les chamiaux et recouru au puis et en traist derechief de l’eaue tant qu’ilz en orent tous beü."
        },
        {
            "ref": "24:21",
            "text": "Ainsi comme elle faisoit ce, Chezer se taisoit et consideroit en lui se Dieu avoit adrecié sa voie ou non."
        },
        {
            "ref": "24:22",
            "text": "Quant tuit li chamel orent beü, il prist une maniere d’anneaux d’or que les jeunes filles souloient mettre a leurs oreilles et une maniere de fermail qu’elles souloient mettre a leurs bras, si li donna"
        },
        {
            "ref": "24:23",
            "text": "et dist : « De qui fille es tu ? A il alcun lieu en la maison ton pere la ou je puisse demourer ? »."
        },
        {
            "ref": "24:24",
            "text": "Elle respondi : « Je suy fille Batheuil, fils Melche, qui elle enfanta de Nachor,"
        },
        {
            "ref": "24:25",
            "text": "et en notre maison a moult de paille et de foin et grant lieu a pour demourer »."
        },
        {
            "ref": "24:26",
            "text": "Donc s’enclina li homs et aoura Notre Seigneur,"
        },
        {
            "ref": "24:27",
            "text": "et dist : « Beneïst soit Notre Seigneur Dieu de monseigneur Abraham qui ne luy a point oté la misericorde ains m’a amené par droit chemin a la maison le frere monseigneur Nachor »."
        },
        {
            "ref": "24:28",
            "text": "Donc s’en couru la pucelle a la maison sa mere, si li nonca toutes les choses que cellui li avoit dit."
        },
        {
            "ref": "24:29",
            "text": "Celle Rebeque avoit un frere qui Laban avoit non. Il s’en ala a cel homme ou la fontaine estoit,"
        },
        {
            "ref": "24:30",
            "text": "car quant il ot veü les joyaus es mains sa seur qui lui avoit donez et ouy les paroles qu’elle lui avoit recordé il vint a l’homme qui estoit pres de la fontaine d’encoste les chamiaux"
        },
        {
            "ref": "24:31",
            "text": "et li dist : « Vien en la cité, si beneÿs Notre Seigneur pour quoy as tu ja dehorz. J’ay appareillié maison et lieu a tes chamiaux »."
        },
        {
            "ref": "24:32",
            "text": "Donc le mena il en la maison et mist ens les chamiaux et leur donna et paille et foin et avoine et a laver les pies des chamiaux et des hommes qui estoient venuz avec Chezer."
        },
        {
            "ref": "24:33",
            "text": "Et leur mist la table et du pain sus et des viandes mais il dist : « Je ne mengeray jusques que j’aie dites mes paroles ». Laban respondi : « parole ! »."
        },
        {
            "ref": "24:34",
            "text": "Il dist : « Je sui sergent Abraham"
        },
        {
            "ref": "24:35",
            "text": "et Notre Seigneur a moult beneÿ monseigneur et est moult magnifié et li a donné brebis et beufs et argens et or et sergens et ancelle chamiaux et anes"
        },
        {
            "ref": "24:36",
            "text": "et Sarre sa femme li enfenta un fils en la vieillesce, si lui donne Mon Seigneurtoutes les choses qu’il avoit"
        },
        {
            "ref": "24:37",
            "text": "Et si m’adiuras monseigneur et me dist : « tu ne prendras mie femme pour mon fils des filles des Chananiens en la terre desquelz je habite"
        },
        {
            "ref": "24:38",
            "text": "ains t’en iras en la maison mon pere, si prendras femme pour mon fils de ma lignee »."
        },
        {
            "ref": "24:39",
            "text": "Je respondi a mon seigneur : « Et s’aucune femme ne veult avecques moy venir ? «"
        },
        {
            "ref": "24:40",
            "text": "Il me dist : « Notre Seigneur de qui voulenté je fais envoiera son ange avec toy qui adreciera ta voie, si prendras femme pour mon fils de ma lignee et de la maison mon pere."
        },
        {
            "ref": "24:41",
            "text": "Et se mes cousins ne te veulent aucune femme donner, tu seras quitte du serement »."
        },
        {
            "ref": "24:42",
            "text": "Donc me parti je de mon seigneur, si sui tant venu que je vins a celle fontaine,"
        },
        {
            "ref": "24:43",
            "text": "et dis a moy mesme : « Sire le Dieu de mon seigeur Abraham, se tu as adrecié la voie la ou je voys je suis d’encoste ceste fontaine, la pucelle qui cy viendra pour puisier de l’eaue a quy je diré donne moy un po d’eaue a boire a ta huye ! »."
        },
        {
            "ref": "24:44",
            "text": "Et elle me dira : « boys » et puis puisera de l’eaue pour tes chamaux, c’est la femme que Dieu a appareillié a mon seigneur."
        },
        {
            "ref": "24:45",
            "text": "Endementiers que je pensoie ce en moi Rebeques vint atout une huye sur les espaules a la fontaine, si puisa de l’eaue et je li dis : « Donne moy un poi a boire ! »."
        },
        {
            "ref": "24:46",
            "text": "Et elle mist tantost la huye jus de l’epaule et dist : « Bois, Sire, et puis je donray a tes chamiaux ». Si fut ainsi mon souhait essaucé que j’avoie pensee en moy ce dist le Maistre en Histoyres."
        },
        {
            "ref": "24:47",
            "text": "Donc li demanday je : « De qui fille es tu ? ». Elle respondy : « Je sui fille Bathuel, le fils Nachor, lequel Melcha li enfanta ». Donc, si pendi je les anneaux d’or a ses oreilles pour aorner sa face et mis en ses bras les armiles,"
        },
        {
            "ref": "24:48",
            "text": "et aouré a genouz Notre Seigneur beneïssant le Dieu mon seigneur Abraham qui par droit chemin m’avoit amené a prendre la fille du frere monseigneur pour son fils."
        },
        {
            "ref": "24:49",
            "text": "Or me distes donc se vous ferez ceste misericorde et cette vente a monseigneur et se vous voulez aultre chose faire, si le me dittes par quoy je men voile a destre ou a senestre »."
        },
        {
            "ref": "24:50",
            "text": "Laban et Batheuil respondirent : « Ta parole vient de Notre Seigneur, si ne povons riens dire contre ton plaisir."
        },
        {
            "ref": "24:51",
            "text": "Veez cy Rebeque devant toy pren la et t’en va quant il te plaira, si soit femme du fils ton Seigneur ainsi comme Notre Seigneur l’a dist »."
        },
        {
            "ref": "24:52",
            "text": "Quant le sergent Abraham oÿ ce, il aoura Notre Seigneur en terre,"
        },
        {
            "ref": "24:53",
            "text": "et prist les vesseaux d’or et d’argent et prist les vestures qu’il avoit aportees, si les donna a Rebeque et donna aussi grant dons a ses freres et a sa mere."
        },
        {
            "ref": "24:54",
            "text": "Donc mangerent il ensemble et burent a grant joie. Lendemain matin se leva Chezer et dist : « Lessiez m’en aller a mon seigneur ! »."
        },
        {
            "ref": "24:55",
            "text": "Le frere et la mere Rebeque respondirent : « Lesse la nous encore .x. jours et puis s’en ira »."
        },
        {
            "ref": "24:56",
            "text": "Il dist adonc : « Ne me retenez mie, car Notre Seigneur a ma voie adreciee, si m’en lessiez aler a mon seigneur »."
        },
        {
            "ref": "24:57",
            "text": "Il distrent : « Appellons la pucelle, si li en demanderons sa voulente »."
        },
        {
            "ref": "24:58",
            "text": "Donc fu appellee la pucelle avant, si lui demanderent et distrent : « Veuls tu aler avec cest homme ? ». Elle dist : « J’iray »."
        },
        {
            "ref": "24:59",
            "text": "Donc l’en lesserent il aler et la nourrice avec lui et le sergent Abraham et sa compaignie,"
        },
        {
            "ref": "24:60",
            "text": "et prierent pour leur seur et distrent : « Tu es notre seur : tu croisses en milliers ; ta semence ait en possession les portes de ses anemis »."
        },
        {
            "ref": "24:61",
            "text": "Donc monterent Rebeque et ses pucelles sur les chamiaux et suyvent Chezer virum qui festinus qui en grant haste s’en reparroit a son Seigneur."
        },
        {
            "ref": "24:62",
            "text": "En ce temps aloit Ysaac par la voie qui mene au puis du vivant et du veant, car il habitoit en la terre australi du midi,"
        },
        {
            "ref": "24:63",
            "text": "si estoit issus au vespre pour penser en un champ. Quant il ot levé les yeus, il vit chamiaux venant de loing"
        },
        {
            "ref": "24:64",
            "text": "et quant Rebeque vit Ysaac, elle descendi du chamel"
        },
        {
            "ref": "24:65",
            "text": "et dit a Chezer : « Qui est cil homs qui nous vient a l’encontre parmi ce champ ? ». Il lui dist : « C’est mon seigneur ». Donc prist elle tantost son mantel, si s’en couvri et vesti et s’en affubla ce dist le Maistre en Histoyres,"
        },
        {
            "ref": "24:66",
            "text": "et le sergent compta a Ysaac toutes les choses qu’il avoit faites."
        },
        {
            "ref": "24:67",
            "text": "Lors mena Ysaac Rebeque ou tabernacle sa mere et la prist a feme. Et tant l’ama qu’il en apaisa le grant deuil qu’il avoit de la mort de son frere."
        },
        {
            "ref": "25:1",
            "text": "Abraham prist une autre femme, Cetture ot nom,"
        },
        {
            "ref": "25:2",
            "text": "qui lui enfenta Zamran et Jexan et Madan et Madian et Jesboch et Sue."
        },
        {
            "ref": "25:3",
            "text": "Lexan engendra Saba et Dadan. Les fils Dadan furent Assurim, Latusim et Loommin."
        },
        {
            "ref": "25:4",
            "text": "Et de Madan fu né Epha et Offer et Enoch et Abida et Eldaa. Tuit cil vindrent de Cethure."
        },
        {
            "ref": "25:5",
            "text": "Donc donna Abraham toutes les possessions a Ysaac,"
        },
        {
            "ref": "25:6",
            "text": "et aux fils de ses concubines donna grans dons et departi ses enfans d’Isaac son fils en son vivant et s’en alerent a l’encontre d’orient."
        },
        {
            "ref": "25:7",
            "text": "Abraham vesqui.clxxv. ans,"
        },
        {
            "ref": "25:8",
            "text": "et moru en bonne vieillesce et en bon aage et plain de jours."
        },
        {
            "ref": "25:9",
            "text": "Et fu mis avec ses peres ou sain d’enfer ce dit le Maistre en Histoires, si l’ensevelirent Ysmaël et Ysaac son fils en la double fousse qui est ou champ Ephron le fils Seor le Etheyen de la region Mambre,"
        },
        {
            "ref": "25:10",
            "text": "lequel champ Abraham avoit acheté d’Ephron a la priere des fils Het. La fu il enseveli et Sare sa femme."
        },
        {
            "ref": "25:11",
            "text": "Et aprés sa mort beneÿ Dieu Ysaac son fils qui habitoit d’encoste le puis qu’estoit appele de vivant et du veant."
        },
        {
            "ref": "25:12",
            "text": "Ce sont les generacions Ysmaël, le fils Abraham que Agar l’Egipcienne li enfanta, l’ancelle Sare."
        },
        {
            "ref": "25:13",
            "text": "Li ainzné fils Ysmaël fut Nabaroth et puis Sedar et Abdeel et Mabsan,"
        },
        {
            "ref": "25:14",
            "text": "et Masma et Duma et Massa,"
        },
        {
            "ref": "25:15",
            "text": "et Ada et Thema et Ytur et Naphys et Cedma."
        },
        {
            "ref": "25:16",
            "text": "Cils .xii. furent fils Ysmaël et furent princes de leur lignee par chastyaux et par bours."
        },
        {
            "ref": "25:17",
            "text": "Les ans de la vie Ysmaël furent cent et .xxxvii. ans et moru et fut mis en terre avec son peuple."
        },
        {
            "ref": "25:18",
            "text": "Ysmaël habita des Evila usques a Sur qui regarde Egipte et moru devant tous ses freres ce dist le Maistre en Histoyres, c’est a dire en la preference de touz ses fils qui encore vivoient."
        },
        {
            "ref": "25:19",
            "text": "Ce sont les generacions Ysaac le fils Abraham. Abraham engendra Ysaac,"
        },
        {
            "ref": "25:20",
            "text": "et quant Ysaac ot .xl. ans, il prist a femme Rebeque la fille Bathueil le syrien de Mesopotamie la seur Abraham."
        },
        {
            "ref": "25:21",
            "text": "Donc prya Ysaac Notre Seigneur pour la femme qui estoit brehaigne et Dieu essauca son oroison, si donna conceuement a Rebeque."
        },
        {
            "ref": "25:22",
            "text": "Mais li enfant se combatoient en son ventre donc dist Rebeque : « S’il me devoit ainsi avenir quel mestier me fut de concevoir ». Donc s’en ala Rebeque pour consulter a Notre Seigneur."
        },
        {
            "ref": "25:23",
            "text": "Notre Sires respondi : « Gens son en ton ventre et deux peuples seront devisez de ton ventre et l’un peuple surmontera l’autre et le plus grant servira au meneur »."
        },
        {
            "ref": "25:24",
            "text": "Quant les jours de son enfantement furent venus, on trouva .ii. enfans en son ventre."
        },
        {
            "ref": "25:25",
            "text": "Cil qui premier issi horz estoit roux et tout pelu aussi come une piau et fut le nom appellé « Esaü », et l’autre issi tantost et tenoit en sa main le pié de son frere et fu pour ce appellé : « Jacob »."
        },
        {
            "ref": "25:26",
            "text": "[texte manquant]"
        },
        {
            "ref": "25:27",
            "text": "Quant les enfanz Ysaac furent pareuz, Esaü fut venneur et laboureor et Jacob estoit homs simples et habitoit ou tabernacles comme prestres ce dist le Maistre en Histoyres."
        },
        {
            "ref": "25:28",
            "text": "Isaac aimoit mieux Esaü pour ce qu’il mangeoit de ses venoisons et pour ce qu’il estoit aizné. Et Rebeque aimoit Jacob tant pour ce qu’il estoit simples ce dist le Maistre en Histoires que pour l’inspiracion Dieu."
        },
        {
            "ref": "25:29",
            "text": "Une fois avint que Jacob avoit appareillié et cuit un menger de lentilles ce dist le Maistre en Histoyres et Esaü qui venoit des champs"
        },
        {
            "ref": "25:30",
            "text": "li dist : « Donne moy de cette rousse cuisson, car je suy trop lassez »."
        },
        {
            "ref": "25:31",
            "text": "Jacob li dist : « Venz moi ton aineesce ! »."
        },
        {
            "ref": "25:32",
            "text": "Il respondi : « ainz je meure que mie profiteroit donc mon aizneesce »."
        },
        {
            "ref": "25:33",
            "text": "Jacob li dist : « Jure le moy ». Donc li jura Esaü et promist qu’il lui tendroit verité ferme et estable,"
        },
        {
            "ref": "25:34",
            "text": "Et li vendi son aiznesce et prist pain et le menger de lentilles, si en menga et but et s’en ala donant a po de chose qu’il avoit vendu son aiznesce."
        },
        {
            "ref": "26:6",
            "text": "Donc demoura Ysaac en Gerare."
        },
        {
            "ref": "26:7",
            "text": "Et quant les hommes de la lui demanderent de sa femme il respondit : « C’est ma seur », car il n’osa dire que ce fust sa feme qu’il ne l’occeïssent pour sa beaute."
        },
        {
            "ref": "26:8",
            "text": "Quant moult de jours furent passez Abymelech le roy de Palesthine regarda par une fenestre, si vist Ysaac jouant a Rebeque sa feme."
        },
        {
            "ref": "26:9",
            "text": "Donc manda il Ysaac, si li dist : « Certaine chose est que ceste est ta femme, pourquoy as tu donc menti et dist que c’est ta seur ? ». Ysaac respondi : « je me doubtoie que morusse pour elle »."
        },
        {
            "ref": "26:10",
            "text": "Abymelech dist : « Pourquoy nous a tu deceü ? Aucun du peuple peust avoit geü avec ta femme, si eusse amené sur nous un grant pechié ? ». Donc commanda a tout le peuple et dist :"
        },
        {
            "ref": "26:11",
            "text": "« Qui atouchera a la femme cest homs, il morra de mort »."
        },
        {
            "ref": "26:12",
            "text": "Donc servi Ysaac en celle terre, si en receupt en cel an cent doubles et Notre Seigneur beneÿ li,"
        },
        {
            "ref": "26:13",
            "text": "si en fu moult enrichis et prouffitoit et croissoit tant qu’il fu moult grant :"
        },
        {
            "ref": "26:14",
            "text": "et ot possession de brebis et de vaches et de moult de mesgnees pour cette chos orent sur lui enui les palestins,"
        },
        {
            "ref": "26:15",
            "text": "si estouperent et emplirent de terre tous les puis que les sergens son pere avoient fais"
        },
        {
            "ref": "26:16",
            "text": "et mesmes Aabymelech dist a Ysaac : « Depart toy de nous, car tu es devenu trop plus puissant que nous »."
        },
        {
            "ref": "26:17",
            "text": "Donc s’en parti Ysaac, si vint a un ruissel en Gerare et y habita c’est a dire ce dit le Maistre en Histoyres qu’il vint en un champ qui est appellé Phatam et habita d’encoste un chanel par ou un ruissel couroit a la foy"
        },
        {
            "ref": "26:18",
            "text": "et fouy la les puis que les sergens Abraham son pere avoient jadis fouyz lesquieulx les Palestins avoient estoupez et empli quant Abraham fut morz et les appella par les mesmes noms que son pere les avoit nomez."
        },
        {
            "ref": "26:19",
            "text": "Doncques fouyrent il ou ruissel la trouverent il une yaue."
        },
        {
            "ref": "26:20",
            "text": "Mais li pasteurs de Gerare (comencerent) a tenter aux pasteurs Ysaac disant : « L’eaue est notre ». Et pour ce appella Ysaac l’eaue de ce puis « Tençon »."
        },
        {
            "ref": "26:21",
            "text": "Donc fouyrent il un autre puis, si tenterent aussi pour lui li pasteurs du pays et pour ce appella Ysaac le nom du puys « Inemitiez »."
        },
        {
            "ref": "26:22",
            "text": "Doncques fouyrent il un autre puis dont cil du pays ne n’estoient mie, si appella pour ce « largesce ». Et dist : « Or nous a Notre Seigneur eslargi et fait croistre sur terre »."
        },
        {
            "ref": "26:23",
            "text": "De la s’en ala Ysaac en Bersabee,"
        },
        {
            "ref": "26:24",
            "text": "la ou Notre Seigneur li apparu celle nuit et li dist : « Je sui le Dieu Abraham et ne doubte mie, car je suy avec toy. Je te beneÿtray et monteplieray ta semence pour mon sergent Abraham »."
        },
        {
            "ref": "26:25",
            "text": "Donques fist la Ysaac un autel et appella le nom Notre Seigneur et puis tendi son tabernacle et commanda au sergens qu’il fuyssent un puis."
        },
        {
            "ref": "26:26",
            "text": "La vindrent de Gerare Ysaac, Abymelech et Ochozat, ses amis, et Phicol, le prince de la chevalerie."
        },
        {
            "ref": "26:27",
            "text": "Si parla a eulz Ysaac ainsi : « Pourquoy venez vous a moy quant suys un hom que vous avez hay et hors d’avec vo expulsé ? »."
        },
        {
            "ref": "26:28",
            "text": "Il responditrent : « Nous veons que Dieu est avec toy, si te pri que nous jurons aliance entre nous"
        },
        {
            "ref": "26:29",
            "text": "et ne nous fassions nul mal aussi comme nous n’avons riens pris du tien, ne fait nul mal aincois t’en lessames aler en paix avec la beneïsson Notre Seigneur »."
        },
        {
            "ref": "26:30",
            "text": "Donc leur fist Ysaac un grant menger"
        },
        {
            "ref": "26:31",
            "text": "et aprés se leverent au matin et jurerent aliance et puis s’en alerent en paix en leur lieu."
        },
        {
            "ref": "26:32",
            "text": "Et donc vindrent les sergens Ysaac et li noncierent du puis qu’il avoient fouy et distrent : « Nous avons trouvé yeaue »."
        },
        {
            "ref": "26:33",
            "text": "Et pour ce appella Ysaac ce puis « abondance » et donna a la cité le nom de « Bersabee » jusques au jour d’uy."
        },
        {
            "ref": "26:34",
            "text": "Quant Esaü ot quarante ans il prist femme Judith, la fille de Het et Basemath, la fille Helom de ce mesme lieu,"
        },
        {
            "ref": "26:35",
            "text": "qui totes avoient corrocé Ysaac et Rebeque."
        },
        {
            "ref": "27:1",
            "text": "Ysaac envieilli et ses yeux aveuglerent, si ne pot veoir donc appella il Esaü son aizné fils, si li dist : « Mon fils ? ». Il repondit : « je suy ci ! »."
        },
        {
            "ref": "27:2",
            "text": "Le pere li dist : « Fils, tu vois que je sui envieilli, si ne scay mie le jour de ma mort."
        },
        {
            "ref": "27:3",
            "text": "Pren donc tes armes et t’en arme et ton arc et t’en vas chacer ;"
        },
        {
            "ref": "27:4",
            "text": "Et quant tu aras aucune chose pris, fay m’en un mengier ainsi que tu scez que je le veuls avoir et le m’aporte a mengier, si te beneÿtray ainçois que je ne meure »."
        },
        {
            "ref": "27:5",
            "text": "Quant Rebeque oÿ ce et Esaü s’en fust alé aux champs pour accomplir le couvenant de son pere"
        },
        {
            "ref": "27:6",
            "text": "elle dist a Jacob son fils : « J’ay oÿ ton pere parler a Esaü ton frere et dire ainsi :"
        },
        {
            "ref": "27:7",
            "text": "« Aporte moy de ta venoison, si m’en fay viande pour mon menger, si te beneÿtray devant Notre Seigneur aincois que je ne meure »."
        },
        {
            "ref": "27:8",
            "text": "Mes filz or croy donc mon conseil,"
        },
        {
            "ref": "27:9",
            "text": "si t’en va au troupeau et apporte .ii. chevreaux tresbon, si en feray viande a ton pere dont il mengera voulentiers"
        },
        {
            "ref": "27:10",
            "text": "parquoy il te beneïsse aincois qu’il meure »."
        },
        {
            "ref": "27:11",
            "text": "Il respondi : « Tu scez bien que mes freres Esaü est tout pelus et je souef !"
        },
        {
            "ref": "27:12",
            "text": "Se mon pere me touche et sent je me doubte qu’il cuide que je le veuille escharnir, si me donroit maleïsson pour beneïsson »."
        },
        {
            "ref": "27:13",
            "text": "La mere li dist : « Ceste maleïsson soit sur moy ! Escoute ma voix, si va au tet et m’aporte ce que je t’ay dit »."
        },
        {
            "ref": "27:14",
            "text": "Donc y ala Jacob, si li l’aporta et le bailla a sa mere. Et elle en fist viandes aussi comme elle savoit que le pere vouloit."
        },
        {
            "ref": "27:15",
            "text": "Et vesti Jacob des vesteures Esaü moult bones qu’ele avoit en sa maison,"
        },
        {
            "ref": "27:16",
            "text": "et mist entour ses mains les peaux des chevreaux et couvri son col."
        },
        {
            "ref": "27:17",
            "text": "Et puis bailla la viande a Jacob et le pain qu’elle avoit cuit."
        },
        {
            "ref": "27:18",
            "text": "Donc les porta Jacob a son pere et li dist : « Mon pere ? » il respondi : « qui es tu ? »"
        },
        {
            "ref": "27:19",
            "text": "Jacob dist : « Je suis Esaü, tes ainznez fils, si ay fait ce que tu m’as commandé. Lieve sus donc, si mengue de ma venoison par quoy tu me benysses »."
        },
        {
            "ref": "27:20",
            "text": "Ysaac dist a son fils : « Comment l’as tu pu, si tost trouver ? » Il respondi : « Dieu voult qu’elle me venist tost a l’encontre »."
        },
        {
            "ref": "27:21",
            "text": "Ysaac dist : « Viens avant, fils, si t’atoucheray et prouvray se tu es mon fils Esaü o nom »."
        },
        {
            "ref": "27:22",
            "text": "Donc aproucha Jacob a Ysaac son pere et Ysaac le tasta et puis dist Ysaac: « ta voix est la voix Jacob mais les mains sont les mains Esaü »."
        },
        {
            "ref": "27:23",
            "text": "Ainsi ne le cognut il mie, car les mains monstrerent plus grant semblance que la voix. Donc dist il en beneïssant Jacob :"
        },
        {
            "ref": "27:24",
            "text": "« Tu es mon fils Esaü ». Il respondi : « Je suy ! »."
        },
        {
            "ref": "27:25",
            "text": "Il dist : « Fils, donne moy de ta venoison, si te beneïtray. Donc li donna Jacob et il en menga et puis li donna du vin et quant il ot beü,"
        },
        {
            "ref": "27:26",
            "text": "il dist : « Fils, vien a moy, si me baise »."
        },
        {
            "ref": "27:27",
            "text": "Et il le baisa, si tost comme il senti la grant odeur de ses vestemens, il le beneÿ et dist : « l’odeur de mon fils est ainsi comme l’odeur d’un champ tout plain que Notre Seigneur a beneÿ."
        },
        {
            "ref": "27:28",
            "text": "Dieu te doinst de la rousee du ciel et de la gresle de la terre en abondance de froment de vin et d’uile"
        },
        {
            "ref": "27:29",
            "text": "Le peuple te serve et tes lignees te aourent. Soies sires de tes freres et li fils ta mere s’agenoillent devant toy, qui te maudira il sera maudis et qui te benytra il sera rempliz de beneïsson »."
        },
        {
            "ref": "27:30",
            "text": "A paine ot Ysaac empli sa parole et Jacob fu de lui departi Esaü vint"
        },
        {
            "ref": "27:31",
            "text": "et portoit la viande cuite a son pere qu’il avoit fait de la venoison et dist : « Lieve sus pere, si mengue de la venoison ton fils par quoy tu le beneïsses »."
        },
        {
            "ref": "27:32",
            "text": "Ysaac li dist : « Qui es tu donc ? ». Il respondi « Je sui ton fils aizné, Esaü »."
        },
        {
            "ref": "27:33",
            "text": "Donc se esbahy Ysaac de fort esbahissement et se esmerveilla plus que on ne pourroit croire et dist : « Qui est cil qui ore m’aporta de sa venoison que il avoit prise et en mengié, si sera beneïs ? »."
        },
        {
            "ref": "27:34",
            "text": "Quant Esaü oÿ les paroles de son pere il brait et cri et dist : « Ha ! Pere, beneÿs moy aussi ! »."
        },
        {
            "ref": "27:35",
            "text": "Il dist : « Tes freres vint a moy en fraude et a pris ta beneÿsson »."
        },
        {
            "ref": "27:36",
            "text": "Esaü dist : « Adroit a il nom Jacob : « autre fois m’a il supplanté », c’est a dire m’a il deceü, car il me toli et acheta mon aiznesce, et ore la seconde fois m’a il tolu ma beneïsson ». Donc redist a son pere : « Ne m’as tu mie gardé une beneÿsson ? »."
        },
        {
            "ref": "27:37",
            "text": "Ysaac respondi : « Je l’ay fait ton Seigneur et ay soubz mis a son service tous ses freres. Je l’ay establi en froment en vin en huile et que te puis je plus biau fils faire ? »."
        },
        {
            "ref": "27:38",
            "text": "Et Esaü dist : « N’as tu donc que une seule beneÿsson ? ». Ainsi comme il plouroit a grans cris,"
        },
        {
            "ref": "27:39",
            "text": "le pere fut meü a pitié, si li dist : « Ta beneïsson sera en gresse de terre et en rousee du ciel,"
        },
        {
            "ref": "27:40",
            "text": "Tu vivras par espee et servira ton frere mais un temps viendra que tu osteras ce service de ton col »."
        },
        {
            "ref": "27:41",
            "text": "Esaü haioit moult Jacob pour la beneïsson dont son pere l’avoit benoit et dist en son cuer : « Le jour de la mort mon pere vendra, si occiray Jacob mon frere »."
        },
        {
            "ref": "27:42",
            "text": "Ces choses furent nonciees a Rebeque, si apela Jacob son fils et li dist : « Esaü ton frere te menace a occire."
        },
        {
            "ref": "27:43",
            "text": "Or escoute donc, fils, ma voix, si t’en fuy a Laban mon frere en Aram"
        },
        {
            "ref": "27:44",
            "text": "et habite avec lui un poi de jours tant que l’ire de ton frere soit passee"
        },
        {
            "ref": "27:45",
            "text": "et s’indignacion et qu’il ait oblié ce que tu li as fait. Et aprés te manderay et te feray de la cy venir. Et pourquoy perdroit je chascun de mes filz en un jour ? »."
        },
        {
            "ref": "27:46",
            "text": "Lors dist Rebeque a Ysaac : « (parce que Jacob ne s’en alast mie sans le congié de son pere, ce dist le Maistre en Histoyres) Il mennoie de ma vie pour les filles Het, car se Jacob prent feme de leur lignee, je ne veuille plus vivre »."
        },
        {
            "ref": "28:1",
            "text": "Donc apela Ysaac Jacob, si le beneÿ et lui demanda et dist : « Ne prenne femme de la lignee Chanaan,"
        },
        {
            "ref": "28:2",
            "text": "mais va t’en en Mesopotamie de Sirie en la maison Batheuil, le pere ta mere, et pren la femme des filles Laban, ton oncle."
        },
        {
            "ref": "28:3",
            "text": "Et le Dieu tout puissant te beneÿe et te face croistre et monteplier."
        },
        {
            "ref": "28:4",
            "text": "Et te doint les beneïssons Abraham et a ta lignee aprés toy par quoy tu ayes la terre qui fut a ton aieul »."
        },
        {
            "ref": "28:5",
            "text": "Donc l’en lessa aleer Ysaac et il s’en ala en Mesopotamie de Sirie a Laban, le fils Bathuel Sirien et le frere Rebeque sa mere."
        },
        {
            "ref": "28:6",
            "text": "Quant Esaü vit que ses peres avoit beneÿ Jacob et l’avoit envoie en Mesopotamie de Sirie pour prendre la femme et qui li avoit aprés la beneïsson commandé et dit ne pren mie femme des filles Chanaan"
        },
        {
            "ref": "28:7",
            "text": "et que Jacob avoit obeÿ a son pere et s’en estoit ale en Sirie"
        },
        {
            "ref": "28:8",
            "text": "et bien avoit esprouvé que ses peres ne veoit mie volentiers les filles Chanaam et qu’il estoit courroucié a lui pource qu’il avoit pris femmes estranges ce dist le Maistre en Histoires,"
        },
        {
            "ref": "28:9",
            "text": "il s’en ala a Ysmaël, oncle de son pere, et prist femme dans celles qu’ avoit Maheleth, la fille Ysmaël, le filz Abraham, la seur Nabaioth."
        },
        {
            "ref": "28:10",
            "text": "Donc issi Jacob de Bersabee et s’en ala en Aram. Quant il fu venu en un lieu d’encoste Luze au vespre ce dist le Maistre en Histoyres."
        },
        {
            "ref": "28:11",
            "text": "Et il se voulsist la reposer aprés souleil couchant, il prist une des pierres qui sus la terre gisoient et la mit dessoubz son chief et s’en dormi en ce lieu."
        },
        {
            "ref": "28:12",
            "text": "Et vit en songe une eschele estant sur terre dont le bout d’icelle touche au ciel, et vist les anges Dieu montans et descendans par celle eschele,"
        },
        {
            "ref": "28:13",
            "text": "et vit Notre Seigneur sur l’eschele qui li dist : « Je sui le Seigneur Dieu Abraham et le Dieu Ysaac ton pere, je donray la terre en laquelle tu dors a ta semence."
        },
        {
            "ref": "28:14",
            "text": "Et sera ta generacion comme poudre de terre. Tu seras eslargi d’orient et d’occident et de midi et de septentrion, et toutes lignees de terre seront beneïtes en toy."
        },
        {
            "ref": "28:15",
            "text": "Et ta semence, et je seray ta garde en quelque lieu que tu iras et te remenray en ceste terre et ne lairay devant ce que j’aray acompli toutes les choses que je t’ay dit »."
        },
        {
            "ref": "28:16",
            "text": "Quant Jacob se fut esveillé de son dormir il dist : « vrayement Notre Seigneur est en ce lieu et je ne le savoie mie »."
        },
        {
            "ref": "28:17",
            "text": "Et il moult esbahi dist : « Et que moult espoentables cil lieux est, si n’est cy autre chose que la maison de Dieu et la porte du ciel »."
        },
        {
            "ref": "28:18",
            "text": "Lendemain au matin se leva il, si prist la pierre qu’il avoit mis soubs son chyef, si la dreca en tiltre, c’est a dire en commendable memoire de celle vision ce dist le Maistre en Histoyres, et espandi huile dessus."
        },
        {
            "ref": "28:19",
            "text": "Et appela le nom de la cité « Bethel ». qui devant estoit appellé « Luze »."
        },
        {
            "ref": "28:20",
            "text": "Et donc voua veü a Notre Seigneur et dist : « Se Dieu est avec moy et me garde par les voies ou je vois et me donne pain a mengier et vesteure a vestir,"
        },
        {
            "ref": "28:21",
            "text": "et je puis revenir en prosperité en la maison mon pere, Notre Seigneur, qui a moy s’est aparu, me sera Dieux,"
        },
        {
            "ref": "28:22",
            "text": "et ceste pierre que j’ay drecee en titre sera appellee la maison Dieu c’est a dire ce dist le Maistre en Histoyres que le lieu ou la pierre estoit dresciee, si seroit toujours honnorables, et de toutes les choses Sire que tu me donnas j’en offriray dismes a toy voire en mon revenir ce dist le Maistre en Histoyres35"
        },
        {
            "ref": "29:1",
            "text": "Donc s’en ala Jacob, si vint en la terre d’orient,"
        },
        {
            "ref": "29:2",
            "text": "et vit un puis en un champ et .iii. foucs de brebis gisans d’encoste le puis, car on en abuvroit les beste et la bouche du puis estoit couverte d’une grant pierre,"
        },
        {
            "ref": "29:3",
            "text": "et estoit la coustume du pais que on ostoit la pierre quant toutes les bestes estoient assemblees et la remettoit on sur la bouche du puis quant elles avoient toutes beü. Et donc les remestoit on en la pasture ce dist le Maistre en Histoyres."
        },
        {
            "ref": "29:4",
            "text": "Et Jacob dist aux pasteurs : « Freres dont estes vous ? ».Ils responditrent : « D’Aram ! »."
        },
        {
            "ref": "29:5",
            "text": "Donques leur demanda il : « Congnoissiez vous Laban, le fils du filz Nachor ? ». Il distrent : « Nous le cognoissons »."
        },
        {
            "ref": "29:6",
            "text": "Il dist : « Est il hetiez ? » il distrent : « Il est tous hetiez et veez cy Rachel, sa fille, la ou elle vient avec son fouc »."
        },
        {
            "ref": "29:7",
            "text": "Jacob dist : « Il y a encore moult de jours a aler, si n’est mie temps de remener le fouc a la pature ! »."
        },
        {
            "ref": "29:8",
            "text": "Il responditrent : « Nous ne les povons abruver devant que toutes les bestes soient assemblees et donc osterons la pierre de la bouche du puis et abruvrerons les foucs »."
        },
        {
            "ref": "29:9",
            "text": "Ainsi come il parloient encore vez cy Rachel qui venoit avec les brebis son pere, car elle pessoit le fouc."
        },
        {
            "ref": "29:10",
            "text": "Quant Jacob la vit et il sot que c’estoit la cousine et les brebis Laban son oncle, il osta la pierre dont li puis estoit couvert,"
        },
        {
            "ref": "29:11",
            "text": "et abruva le fouc et baisa Rachel et ploura a haute voix"
        },
        {
            "ref": "29:12",
            "text": "et li dist que Laban estoit frere sa mere et qu’il estoit fils Rebeque la seur Laban. Donc s’en ala en hate Rachel et le nonca a son pere."
        },
        {
            "ref": "29:13",
            "text": "Et quant il oÿ que Jacob le fils sa seur venoit il lui couru a l’encontre, si l’acola et le baisa moult fort et le mena en la maison et quant Jacob li ot dit la cause de sa voie et de sa fuite,"
        },
        {
            "ref": "29:14",
            "text": "Laban li dist : « Tu es ma char ». Quant un moys fu acompli"
        },
        {
            "ref": "29:15",
            "text": "Laban dist a Jacob : « Combien que tu soies mon frere, si ne me servira mie pour neant. De quel loyer tu veuls avoir ? »."
        },
        {
            "ref": "29:16",
            "text": "Il avoit .ii. filles dont l’aiznee avoit nom Lye et la mainznee, Rachel ;"
        },
        {
            "ref": "29:17",
            "text": "Mais Lye avait les yeus chacieux et Rachel estoit belle de visage et d’onneste regart,"
        },
        {
            "ref": "29:18",
            "text": "et Jacob l’amoit, si dist : « Je te servirai pour Rachel, ta fille la maiznee, .vii. ans »."
        },
        {
            "ref": "29:19",
            "text": "Laban respondit : « Il vault mieux que je te la donne qu’a un autre. Demeure donc avec moi »."
        },
        {
            "ref": "29:20",
            "text": "Ainsi servi Jacob pour Rachel .vii. ans et bien li sembloit que c’estoit poi de jours pour la grant amour qu’il avoit a elle."
        },
        {
            "ref": "29:21",
            "text": "Quant les .vii. ans furent passez, si comme dist le Maistre en Histoyres, Jacob dist a Laban : « Donne moy ma femme, car le temps est accompli que je la doy avoir »."
        },
        {
            "ref": "29:22",
            "text": "Donc appella Laban moult grant tourbe de ses amis au menger et fist grans nopces,"
        },
        {
            "ref": "29:23",
            "text": "Et au vespre coucha Lye ou lit du mariage,"
        },
        {
            "ref": "29:24",
            "text": "et li donna a ancelle Zelphe par nom. La nuit geut Jacob avec Lye ainsi comme il appartient a mariage et quant ce vint au matin et il vit que cestoit Lye."
        },
        {
            "ref": "29:25",
            "text": "il dist a Laban : « Quelle chose m’as tu fait ? Ne te ay je mie servi pour Rachel ? Pourquoy m’as tu deceü ? »."
        },
        {
            "ref": "29:26",
            "text": "Laban respondit : « Il n’est mie coutume en cest pays de marrier les maiznees avant les aiznees,"
        },
        {
            "ref": "29:27",
            "text": "Mais laisse passer les .vii. jours de cest mariage, si la te donray pour moy servir autres .vii. ans »."
        },
        {
            "ref": "29:28",
            "text": "Quant les .vii. jours furent passez, il prist Rachel a femme"
        },
        {
            "ref": "29:29",
            "text": "et ses peres li donna Balam a ancelle."
        },
        {
            "ref": "29:30",
            "text": "Quant Jacob l’ot espousee, il l’ama mieulx que la premiere et servi Laban autres .vii. ans."
        },
        {
            "ref": "29:31",
            "text": "Quant Notre Seigneur vit que Lye deplaisoit a Jacob, il lui donna engendreure et fist demourer sa seur Rachel brehaigne pour ce dist le Maistre en Histoyres que ses maris l’amast mieulx pour la planté d’engendreures."
        },
        {
            "ref": "29:32",
            "text": "Si conceupt Lye et engendra un fils qui nom elle appella Ruben et dist : « Notre Seigneur a veü mon humilité et m’amera mieulx mes maris »."
        },
        {
            "ref": "29:33",
            "text": "Derechief conceupt elle et engendra un fils et dit : « Pource que Dieu voit que on m’avoit en despit m’a il donne cestuy ». Et appella son nom : « Symeon »."
        },
        {
            "ref": "29:34",
            "text": "Elle conceupt la tierce fois et enfenta un fils et dist : « Or sera mes maris joins a moy pource que je lui ay enfanté trois fils ». et pour ce appella le nom d’icellui : « Levius »."
        },
        {
            "ref": "29:35",
            "text": "Elle conceupt la quarte fois et enfanta un fils et dist : « Or remerciray je Notre Seigneur ». Et appela son nom : « Judas » et donc cessa elle d’enfanter."
        },
        {
            "ref": "30:1",
            "text": "Quant Rachel vit quelle estoit brehaigne elle ot envie sur sa seur et dist a son mary : « Donne moy enfant ou je morray ? »."
        },
        {
            "ref": "30:2",
            "text": "Donc se courrouca Jacob a lui et li dist : « Et ne sui je mie Dieu qui t’a privee du fruit de ton ventre »."
        },
        {
            "ref": "30:3",
            "text": "Elle dist : « J’ay Balam mon ancelle ; va a elle par quoy elle enfante sus mes genoux et aye enfans d’elle »."
        },
        {
            "ref": "30:4",
            "text": "Donc li donna elle Balam en conjusion,"
        },
        {
            "ref": "30:5",
            "text": "et il ala a elle, si conceupt et enfanta un fils."
        },
        {
            "ref": "30:6",
            "text": "Donc dist Rachel : « Notre Seigneur m’a jugee et essaucee ma voix et m’a donne un fils ». Et appella son nom : « Dan »."
        },
        {
            "ref": "30:7",
            "text": "Derechief conceupt Balam et conceut et enfanta un autre fils"
        },
        {
            "ref": "30:8",
            "text": "pour lequel Rachel dist : « Notre Seigneur m’a comparee a ma seur ». Et appella son nom : « Neptalim »."
        },
        {
            "ref": "30:9",
            "text": "Quant Lye vit quelle avoit lessé d’enfanter elle bailla Zelphe l’ancelle a son mari,"
        },
        {
            "ref": "30:10",
            "text": "et Zelphe engendra un fils"
        },
        {
            "ref": "30:11",
            "text": "pourquoy Lye dit : « Beneureusement ». Et appela son nom : « Gad »."
        },
        {
            "ref": "30:12",
            "text": "Derechief enfanta Zelphe un autre fils."
        },
        {
            "ref": "30:13",
            "text": "Et Lye dist : « C’est pour ma beneurté, si me diront les femmes beneuree ». Et appella l’en Aser."
        },
        {
            "ref": "30:14",
            "text": "Donc s’en issi Ruben en un champ en temps d’aoust de froment, si trouva mandagloires lesquelles il apporta a Lye sa mere. Rachel dist : « Donne moy des mandagloires ton fils »."
        },
        {
            "ref": "30:15",
            "text": "Lye repondit : « ne te souffit il mie se tu m’as tolu mon mari, se tu ne me toulus les mandagloires mon fils ? ». Rachel dist : « il gise anuit avec toy pour les mandagloires ton fils »."
        },
        {
            "ref": "30:16",
            "text": "Quant Jacob revint au vespre des champs, Lye li vint a l’encontre et li dist : « Tu gerras annuit avec moy, car je t’ay loue pour louyer des mandagloires mon fils »."
        },
        {
            "ref": "30:17",
            "text": "Celle nuit geut Jacob avec Lye et Dieu essauca les prieres Lye, si conceut et enfanta son quinte fils,"
        },
        {
            "ref": "30:18",
            "text": "et dist : « Dieu m’a donne louyer pour ce que je donne m’ancelle a mon mari ». Et appella son nom : « Ysachar »."
        },
        {
            "ref": "30:19",
            "text": "Derechief conceut et enfanta Lye son sixte fils,"
        },
        {
            "ref": "30:20",
            "text": "et dist : « Dieu m’a eslargi de bon douaire, si leva encore mes maris avec moy pource que je li ai engendré .vi. fils ». Et appella l’enfant : « Zabulon »."
        },
        {
            "ref": "30:21",
            "text": "Aprés cestui Zabulon engendra Lye une fille qui ot a nom : « Dyne »."
        },
        {
            "ref": "30:22",
            "text": "Donc se remembra Notre Seigneur de Rachel, si essauca sa priere,"
        },
        {
            "ref": "30:23",
            "text": "si conceut et enfenta un fils et dist : « Dieu m’a délivrée de vergoigne »."
        },
        {
            "ref": "30:24",
            "text": "Et appella l’enfant : « Joseph » et dist : « Dieu me doinst un autre fils »."
        },
        {
            "ref": "30:25",
            "text": "Quant Joseph fut né Jacob dist au pere ses femmes : « Laisse m’en aler en mon pays et en ma terre."
        },
        {
            "ref": "30:26",
            "text": "Et me baille les femmes et mes enfants pour lesquelles je t’ay servi, si men iray, car tu sces bien comment je t’ay servi »."
        },
        {
            "ref": "30:27",
            "text": "Laban li dist : « j’ai trouvé grace en ton regard et scay par esperiment que Dieux m’a beneÿ pour toy,"
        },
        {
            "ref": "30:28",
            "text": "or di donc quel loyer tu veuls avoir »."
        },
        {
            "ref": "30:29",
            "text": "Jacob respondi : « tu sces comment je t’ay servi et comment grant ta possession est devenue en mains."
        },
        {
            "ref": "30:30",
            "text": "Tu avoies poi quant je vins a toy et tu es ores riches et te beny Dieu a ma venue. Or est bien droit que je pourvoie ma mesgnee »."
        },
        {
            "ref": "30:31",
            "text": "Laban dit : « que te donray je ? » Jacob dist : « Se tu veuls faire ce que je te demanderay, encore pestray je tes bestes."
        },
        {
            "ref": "30:32",
            "text": "Or avironne donc tous tes foucs et depars toutes les brebis tavelees et de viaires de diverse coleur et toutes celles qui seront tavelees et de brebis et de chievres seront moyes pour mon loyer ;"
        },
        {
            "ref": "30:33",
            "text": "Ma droiture respondra demain a moy quant le temps vendra devant toy. Et toutes celles qui ne seront de diverse couleur ne tavelees ne de brebis ne de chievres soient tiennes et se j’en pren milles repren moy de larrecin »."
        },
        {
            "ref": "30:34",
            "text": "Laban dist : « je t’otroy ce que tu demandes »."
        },
        {
            "ref": "30:35",
            "text": "Et fut ainsi fait. Et departi Laban son fouc du fouc Jacob qui gardoit celles d’une couleur, si comme les blanches et les noires"
        },
        {
            "ref": "30:36",
            "text": "et se separa loing de […]."
        },
        {
            "ref": "30:37",
            "text": "Donc prit Jacob verges de peuplier et d’alemandier et de plantain, si les escorcha en partie, car il en osta partie de l’escorche tout entour et la ou l’escorche fut ostee, la verge fut vert ; si fut en telle maniere la couleur des verges diverses."
        },
        {
            "ref": "30:38",
            "text": "Dont les mist Jacob es jauges la ou on gitoit l’eaue pour abruver les brebis par quoy elles eussent devant leurs yeus les verges quant li foucs veinssent boire et conceussent en regardant."
        },
        {
            "ref": "30:39",
            "text": "Si concevoient aigneaux de diverses couleurs et ainsi comme le Maistre parabole en Histoires les paroles de la Bible ensuivans et dist que Jacob gardoit le tems que les bestes devoient saillir et en la chaleur du jour. Quant elles aloient boire de grant desirier"
        },
        {
            "ref": "30:41",
            "text": "faisoit il en ce grant desirier monter les moutons sur les brebis et les boucs sur les chevres par quoy elle conceussent telx faons quelles veoient en l’ombre de l’yaue, car la couleur de l’eaue estoit diverse par les verges qui ens estoient, et faisoit la diversité des verges avoir l’eaue divers ombres. Et ains que tuit les faons ne fussent de diverses couleur par quoy li engins Jacob y fut aperceü attrempa la chose en telle maniere : quant les brebis estoient saillies au coummencement qu’elles sont en l’hicier parce que li faons en sont meilleur que en la fin du temps, mettoit Jacob les verges en chaneus devant les yeux des moutons et des brebis par quoy elles conceussent en elles regardant. Si furent ainsi les derraines ou temps a Laban, car elles estoient d’une couleur et les premieres du coummencement du temps furent a Jacob, car elles estoient de diverses couleur."
        },
        {
            "ref": "30:43",
            "text": "Et ainsi enrichi oultre mesure ultra modum Jacob et ot moult de foucs de bestes et ancelles et chameaux et asnes."
        },
        {
            "ref": "31:1",
            "text": "Donc oÿ et Loth les parole des fils Laban qui disoient : « Jacob a tout pris ce qui doit estre a Notre pere, et est enrichi et devenu noble de ses richesses »."
        },
        {
            "ref": "31:2",
            "text": "Et si s’apercut aussi Jacob que Laban ne li moustroit mie li grant semblant d’amour come il souloit."
        },
        {
            "ref": "31:3",
            "text": "Et avec ce li disoit Notre Seigneur : « Reparre en la terre de ton pere et a ta lignee et je seray avec toy »."
        },
        {
            "ref": "31:4",
            "text": "Si manda Rachel et Lye qu’il venissent a l’un ou champ ou il pessoit les foucs,"
        },
        {
            "ref": "31:5",
            "text": "et si leur dist : « Je voi bien a la face votre pere qu’il n’est mie telx envers moy comme il souloit. Le Dieu de mon pere a esté avec moy"
        },
        {
            "ref": "31:6",
            "text": "Et vous savez bien que j’ay servi votre pere de tout mon pouvoir."
        },
        {
            "ref": "31:7",
            "text": "Et il m’a toujours deceü et m’a mué mon loyer par tré fois et Dieu ne lui a pas souffert me nuire,"
        },
        {
            "ref": "31:8",
            "text": "car quant il disoit celles de diverses couleur seront tiennes toutes les brebis aigneloient faons de diverse couleur, et quant il disoit celles d’une couleur seront tiennes elles agneloient faons d’une couleur."
        },
        {
            "ref": "31:9",
            "text": "Et m’a ainsi donne Dieu l’avoir de votre pere."
        },
        {
            "ref": "31:10",
            "text": "Et me montroit Dieux en songe comment li faons devoient nestre et si me dist Dieu :"
        },
        {
            "ref": "31:11",
            "text": "[texte manquant]"
        },
        {
            "ref": "31:12",
            "text": "« J’ay veü toutes les choses que Laban t’a fait ;"
        },
        {
            "ref": "31:13",
            "text": "Je suis le Dieu de Bethel la ou tu oingnis la pierre d’uile et vouas veu a moy. Or te lieve donc et is de ceste tere et reparre en la terre de ta nativite »."
        },
        {
            "ref": "31:14",
            "text": "Rachel et Lye respondirent a Jacob : « il nous a tenues aussi commes estranges."
        },
        {
            "ref": "31:15",
            "text": "[texte manquant]"
        },
        {
            "ref": "31:16",
            "text": "Mais Dieu a pris les richesses et les a donnees a noz enfans. Or fay donc quanque Dieux t’a commandé »."
        },
        {
            "ref": "31:17",
            "text": "Don s’en ala Jacob, si mist ses enfans et ses femmes sur chameux et s’en ala,"
        },
        {
            "ref": "31:18",
            "text": "et emporta avec lui tout l’avoir et toz les foucs des bestes et tout quanqu’il avoit conquis en Mesopotamie et s’en ala en la terre son pere Ysaac en Chanaan."
        },
        {
            "ref": "31:19",
            "text": "Adonc s’en etoit ale horz Laban pour tondre les brebis. Et Rachel embla les ydoles a son pere,"
        },
        {
            "ref": "31:20",
            "text": "et Jacob ne voult mie dire a Laban qu’il s’enfouÿst."
        },
        {
            "ref": "31:21",
            "text": "Quant il s’en fu alé et toutes les choses qui estoient siennes de son droit et il ot passé une riviere"
        },
        {
            "ref": "31:22",
            "text": "il fut noncié au tiers jour a Laban que Jacob s’en fuioit."
        },
        {
            "ref": "31:23",
            "text": "Lorz prist Laban de ses cousins et de ses amis, si suivi Jacob et le rataint au .vii. jour en la montaigne de Gadaad."
        },
        {
            "ref": "31:24",
            "text": "Et si vit Laban Dieu en songe qui li dist : « Garde que tu ne dies aucune laidure a Jacob »."
        },
        {
            "ref": "31:25",
            "text": "Et Jacob avoit ja tendu son tabernacle et sa tente en la montaigne, et Laban tendi sa tente en la mesme montaigne."
        },
        {
            "ref": "31:26",
            "text": "Et dist a Jacob : « Pourquoy as tu ainsi fayt et moy lessié quoyement et mes filles emmené comme chetives ?"
        },
        {
            "ref": "31:27",
            "text": "Pourquoy t’en es tu fuy que je n’en sceü neant ? Je t’eusse convoié se tu me l’eusses dit a joye a chancons a timbres et a harpes."
        },
        {
            "ref": "31:28",
            "text": "Tu n’as mie souffert que j’eusse baisié mes filles ne mes nepveux, si as follement ouvré."
        },
        {
            "ref": "31:29",
            "text": "Je t’en pourroie bien rendre mal mais le Dieu ton pere me dist hyer : « garde que tu ne paroles mie dur a Jacob »."
        },
        {
            "ref": "31:30",
            "text": "Et si tu desirois aler aux tiens et a la maison ton pere, pourquoy as tu emblé mes Dieux ? »."
        },
        {
            "ref": "31:31",
            "text": "Jacob respondi : « Je men suis venu, si que tu n’en sceus rien pource que je me doubtoie que tu me volisses a force tes"
        },
        {
            "ref": "31:32",
            "text": "filles mais du larrecin dont tu me reprens ne scai riens. Et cil sur qui tu le trouveras soit occis devant noz freres qui entourent moy ; Ce que tien est, si l’emporte ». En disant ne savoit il mie que Rachel eut emblé les ydoles."
        },
        {
            "ref": "31:33",
            "text": "Donc entra Laban en la tente Jacob et Lye et toutes leur mesgnees mais il ny trouva mie les Dieux. Donc entra il en la tente Rachel,"
        },
        {
            "ref": "31:34",
            "text": "et elle en grant haste remuça les ydoles desoubz l’estrain des chameux et s’assit. Lors esquit Laban sous sa tente et quant il vint a Rachel,"
        },
        {
            "ref": "31:35",
            "text": "elle dit : « Sire, ne te courrouce mie que je ne me puis lever contre toy, car il m’est maintenant avenu selon la coutume des femmes ». Si fu ainsi gabbe Laban."
        },
        {
            "ref": "31:36",
            "text": "Donc dist Jacob a Laban par grant ire : « Pour quel coulpe et pour quel pechie es tu eschauffé sur moy,"
        },
        {
            "ref": "31:37",
            "text": "que tu as retourné et quis tout mon harnois et ma vessellement ? Qu’i as tu trouvé de ton avoir ? Met les devant mes amis et les tiens, si soit juge entre moy et toy."
        },
        {
            "ref": "31:38",
            "text": "Ay je pour ce donc esté .xx. ans avecques toy ? Tes brebis et tes chevres ne furent onc puis brehaignes ne je n’ay mie mengé les moutons de ton fouc,"
        },
        {
            "ref": "31:39",
            "text": "ne je t’en montré onc ving que beste eust pris. Je t’en rendroie tous le domage s’aucune chose en estoit emblé se tu me le demandoies."
        },
        {
            "ref": "31:40",
            "text": "J’estoie destruit nuit et jour de chaut et de gelee ne je ne dormoie a paine."
        },
        {
            "ref": "31:41",
            "text": "Onc ainsi t’ay je servi .xx. ans en ta maison pour tes filles .xiii. ans et .vi. ans pour tes foucs et si m’as mué .x. fois mon loyer."
        },
        {
            "ref": "31:42",
            "text": "Se le Dieu de mon pere Abraham et pour la peor que tu as d’Ysaac ne m’aidassent par aventure m’eusses tu maaintenant laissié tout nu. Mais Dieu a regardé l’affliccion et le labour de mes mains, si t’en reprist hyer »."
        },
        {
            "ref": "31:43",
            "text": "Laban respondi : « Mes filles et tes fils et tes foucs et toutes les choses que tu veoiz sont miennes et que puis je donc faire a mes fils et a mes nepveux."
        },
        {
            "ref": "31:44",
            "text": "Vien donc avant, si faisons aliance ensemble »."
        },
        {
            "ref": "31:45",
            "text": "Donc prist Jacob une pierre, si la leva en tistre,"
        },
        {
            "ref": "31:46",
            "text": "et puis dist a ses gens : « Aportez ça des pierres ». Donc assemblerent ils plantee de pierres et en firent un mont et mengierent sus,"
        },
        {
            "ref": "31:47",
            "text": "et l’apela Laban : « le moncel de tesmoignage » chascun selon son propre langage."
        },
        {
            "ref": "31:48",
            "text": "Et Laban dist : « Ce monceaulx sera tesmoing huy entre toy et moy ». Et pource fu il appellé « Gallad », qui vault autant comme « monceaux de tesmoing »."
        },
        {
            "ref": "31:49",
            "text": "« Notres Sires soit juges entre nous quant nous seron departis les uns des autres,"
        },
        {
            "ref": "31:50",
            "text": "si ne tourmente mie mes filles ne ne pren autres femmes sur elle, et nulz n’est ci tesmoings de noz paroles fors Dieu qui te regarde,"
        },
        {
            "ref": "31:51",
            "text": "mais ce monceaulx et ceste pierre"
        },
        {
            "ref": "31:52",
            "text": "soient en tesmoignage que je ne puisse aler outre a toi, ne toy passer de ça pensant mal a moi. Le Dieu Abraham et le Dieu Nachor soient juges entre nous »."
        },
        {
            "ref": "31:53",
            "text": "Donc li jura Jacob ceste aliance pour la paour son pere Ysaac,"
        },
        {
            "ref": "31:54",
            "text": "et puis sacrefia sacrefices en la montaigne ; et don appella ses gens pour mengier et quant il orent mengié il demourerent la."
        },
        {
            "ref": "31:55",
            "text": "Et Laban se leva par nuit, si baisa ses fils et ses filles et les beneÿ et s’en repaira en son lieu."
        },
        {
            "ref": "32:1",
            "text": "Jacob s’en ala la voie qu’il avoit commencié et une multitude des anges Dieu li vindrent a l’encontre."
        },
        {
            "ref": "32:2",
            "text": "Et quant il les vit il dist : « Ce sont ci les herberges Dieu ! » Et appella le nom de ce lieu « Manaÿm » qui vaut autant comme « herberges » pour ce qu’il vit ce dist le Maistre en Histoyres les anges de Dieu comme appareilliez a lui deffendre contre son frere."
        },
        {
            "ref": "32:3",
            "text": "Donc envoia Jacob sergens devant lui a Esaü son frere en la terres de Syr, de la region de Edom,"
        },
        {
            "ref": "32:4",
            "text": "et leur commanda et dist : « Parlez ainsi a Mon Seigneur Esaü ». Ce dit : « Te mande tes freres Jacob. Je m’en alé a Laban et la ay esté jusques au jour d’uy."
        },
        {
            "ref": "32:5",
            "text": "J’ay beufs vaches et brebis et sergens et ancelles. Si envoie messages a Mon Seigneur que je truisse grace en son regard »."
        },
        {
            "ref": "32:6",
            "text": "Quant li sergens orent esté a Esaü, il retournerent a Jacob et li distrent : « Nous venismes a ton frere Esaü, et il se haste de venir encontre toi atout .iiii. cens hommes »."
        },
        {
            "ref": "32:7",
            "text": "Dont ot Jacob paour et fut espoanté, si devisa le peuple qui estoit avec lui et des foucs et des bestes et des brebis et les beufs et les vaches en compaignies,"
        },
        {
            "ref": "32:8",
            "text": "et dist : « Si Esaü vient a la premiere compaignie et il les assaut, l’autre sera sauvee »."
        },
        {
            "ref": "32:9",
            "text": "Et donc redit Jacob : « Le Dieu de mon pere Abraham et le Dieu de mon pere Ysaac, Sire, qui me deïs : « retourne en ta terre et ou lieu de ta nativité et je te feray bien »."
        },
        {
            "ref": "32:10",
            "text": "J’ay passé avec mon baton ceste eaue de jourdain et ore me suis repairé aux .ii. compaignies."
        },
        {
            "ref": "32:11",
            "text": "Oste moy sire de la main Esaü mon frere, car je craing moult que il viengne et occie et les meres et les fils :"
        },
        {
            "ref": "32:12",
            "text": "Tu me deïs sire que tu me feroies bien et eslargiroie ma semence aussi comme la gravelle de la mer qui par la multitude d’elle ne peut estre comptee »."
        },
        {
            "ref": "32:13",
            "text": "Donc dormi la Jacob celle nuict et lendemain de ses biens dessevra pour envoier a son frere,"
        },
        {
            "ref": "32:14",
            "text": "c’est assavoir.cc. cens chievres et .xx. boucs et.cc. brebis et .xx. moutons"
        },
        {
            "ref": "32:15",
            "text": "et .xxx. chameux et leurs faons et cl vaches et .xx. tors et .xx. ancelles et .x. asnons."
        },
        {
            "ref": "32:16",
            "text": "Et les envoia par divers sergens chascun foucs de sa beste de chascune maniere a par soy et puis dist a ses sergens : « Alez devant moy et faites grans espasces entre chascun fouc »."
        },
        {
            "ref": "32:17",
            "text": "Et donc commanda au premier sergent qui menoit le premier fouc : « Se tu encontres Esaü, mon frere, et il te demande a qui tu es et ou tu vas et (a) qui ces choses sont que tu menes,"
        },
        {
            "ref": "32:18",
            "text": "tu li respondras : « Ilz sont a ton sergent Jacob qui t’envoie des dons a son Seigneur Esaü et il vient cy aprés nous »."
        },
        {
            "ref": "32:19",
            "text": "Ainsi le commanda Jacob au second sergent et au tiers et a tous les autres qui menoient les foucs et leur dist : « Parlez par ces paroles a Esaü quant vous l’aurez trouvé"
        },
        {
            "ref": "32:20",
            "text": "et lui dites Jacob mesmes ton sergent nous suit cy ». Et le apaiseray par aventure par les dons qui iront devant lui."
        },
        {
            "ref": "32:21",
            "text": "Et il demoura celle nuyt es herberges en Manaym."
        },
        {
            "ref": "32:22",
            "text": "Lendemain se leva Jacob moult matin devant la journee ce dist le Maistre en Histoires, si passa ses femmes et ses ancelles et ses enfans outre le gue Jaboch,"
        },
        {
            "ref": "32:23",
            "text": "Et quant il ot passé oultre toutes les choses qui a lui apartenaoient,"
        },
        {
            "ref": "32:24",
            "text": "il demoura seuls sur la riviere du fleuve pour aourer, ce dist le Maistre en Histoires, et un home lucta a lui jusques au matin."
        },
        {
            "ref": "32:25",
            "text": "Et quant li homs vit qu’il ne pouvoit Jacob surmonter, il atoucha le nerf de la cuisse et il areta tantot,"
        },
        {
            "ref": "32:26",
            "text": "Et puis dist a Jacob : « Laysse moy aller, la journee est ja montee »."
        },
        {
            "ref": "32:27",
            "text": "Li homs li respondit : « Comment es ton nom ? » si respondit : « Jacob »."
        },
        {
            "ref": "32:28",
            "text": "Il dist : « Tu ne seras plus appellé « Jacob ». mais « Israël », car se tu as esté fort contre ton Dieu tu seras moult plus fort contre les hommes. Et ainsi le beneÿ ce dist le Maistre en Histoires en lui muant son nom et en li confermant qu’il ne creint mie son frere, car puis qu’il demouroit neans vaincu contre son Dieu, ce fu signe qu’il demouroit neant vaincu contre son frere. Josephus dit que ce noms Israël sonne en Ebrieu et vault autant comme « luctans encontre le seint ange » mais ou livre des noms ebrieux est ce nom Isrlaël entendu « homme veant Dieu ». Encore dist Josephus que ce nom Israël vault autant comme « prince avec Dieu » et que ainsi le interpreta li ange quant il dit : « se tu as esté fors » c’est a dire princes encontre Dieu, « tu seras moult plus forz encontre les hommes »."
        },
        {
            "ref": "32:29",
            "text": "Jacob li demanda et dist : « Di moy comment tu as nom ». Li homs respondi : « Pourquoy demandes tu mon nom ? »."
        },
        {
            "ref": "32:30",
            "text": "Et donc le beneÿ en ce mesmes lieu et appella Jacob le nom du lieu « Phanuel »."
        },
        {
            "ref": "32:31",
            "text": "Par quoy Jacob proposa qu’il ne mengeroit jamés de nerf. Et encore nes menguent point les juifs qui de Jacob sont issu. Jacob respondit : « Je ne te laisseray point aler se tu ne me beneÿs »."
        },
        {
            "ref": "33:2",
            "text": "et mist les .ii. ancelles et leur fils au coummencement et Lye et ses filz aprés et au derrain Rachel et Joseph,"
        },
        {
            "ref": "33:3",
            "text": "et il ala devant tous aourant .vii. fois enclins sur terre jusques atant que son frere approchast."
        },
        {
            "ref": "33:4",
            "text": "Donc couru Esaü encontre son frere, si l’acola et le baisa et li estraint le col et ploura."
        },
        {
            "ref": "33:5",
            "text": "Et puis leva les yeux et vit les femmes et les enfans Jacob et dist : « Qui sont ceulx ci et pertiennent il a toy ? ». Jacob dist : « Ce sont les enfans que Dieu m’a donnez »."
        },
        {
            "ref": "33:6",
            "text": "donc approcherent les ancelles et les fils, si s’enclinerent."
        },
        {
            "ref": "33:7",
            "text": "Aprés vint Lye et ses fils .x. et comme semblablement l’eussent ja aoure vindrent les derniers Rachel et Jacob et l’aourerent aussi."
        },
        {
            "ref": "33:8",
            "text": "Esaü dist : « Qui sont ces compaignies que j’ay ci encontrees ». Jacob respondis elles viennent ainsi pour ce que je truisse grace en la face de Mon Seigneur »."
        },
        {
            "ref": "33:9",
            "text": "Esaü dist : « j’ay moult baillant de grant richesses, les tiennes soient a toy »."
        },
        {
            "ref": "33:10",
            "text": "Jacob dist : « Ne me fay mye ce, je te pri, mais, si j’ay trouvé grace en tes yeux pren mon petit don de mes mains, car j’ay veu ta face »."
        },
        {
            "ref": "33:15",
            "text": "Esaü respondi : « Je te pri au moins que tu prengnes de ce peuple qui est avec moy pour demourer et estre compaignons de ta voie ». Il dist : « Il n’en est nul mestier mais d’une seule chose ay je mestier, c’est que je truisse grace ou regart Mon Seigneur »."
        },
        {
            "ref": "33:16",
            "text": "Lors s’en reparra en cest jour Esaü d’où il estoit venu en Seÿr,"
        },
        {
            "ref": "33:17",
            "text": "et Jacob vint en Socchot, la ou il fist une maison et ficha les tentes et appella le nom de ce lieu « Sochot » qui vault autant come « tabernacle »."
        },
        {
            "ref": "33:18",
            "text": "De la passa Jacob en Salem, une cité des Sichimmes qui est en la terre Chanaam, et habita encoste un chastel"
        },
        {
            "ref": "33:19",
            "text": "et acheta la partie d’un champ la ou il avoit fichié les tabernacles des fils Emor le pere Sichem cent aigneaux l’acheta"
        },
        {
            "ref": "33:20",
            "text": "et dreca la un autel et appella sur le Tresfort Dieu d’Israël."
        },
        {
            "ref": "34:1",
            "text": "Donc s’en issi Dine la fille Lye pour veoir les femmes de cette region."
        },
        {
            "ref": "34:2",
            "text": "Quant Sichem, le fils Emor, la vit qui princes estoit de celle terre, il la ama trop durement la ravit et dormit avec elle et par force cogneut la pucelle,"
        },
        {
            "ref": "34:3",
            "text": "car son ame estoit conglomata avec elle par tres grant amour dont ele fut tres dolente et Sichem par blandes paroles voulut son deuil apaisier,"
        },
        {
            "ref": "34:4",
            "text": "Si s’en ala a son pere Emor et lui dist : « Fay que j’ay ceste pucelle a femme »."
        },
        {
            "ref": "34:5",
            "text": "Quant Jacob entendist la nouvelle de sa fille il se tut tant que ses fils furent venus de pasture avec les bestes."
        },
        {
            "ref": "34:6",
            "text": "Donc vint Emor le pere Sichem pour parler a Jacob,"
        },
        {
            "ref": "34:7",
            "text": "et ses fils venoient des champs quant il oirent ce que estoit avenu, si en furent trop courrouciez pource que Sichem avait perpetré chose illicite et fait grant ordure en Israël et qu’il avoit violee la fille Jacob."
        },
        {
            "ref": "34:8",
            "text": "Dont parla Emor a eulz et leur dist : « L’ame de Sichem, mon fils, s’est aheree par amour a votre fille, si la lui donez a femme"
        },
        {
            "ref": "34:9",
            "text": "et noz joignons ensemble par mariage : donez nos vos filles et prenez les notres,"
        },
        {
            "ref": "34:10",
            "text": "et habitez avec nous. La terre est en votre pouvoir, hantez la, marchandez y et l’ayez en possession »."
        },
        {
            "ref": "34:11",
            "text": "et Sichem dist aussi a Jacob et aux freres : « Se je truis grace devant vous je vous donray quanques vous demanderez ;"
        },
        {
            "ref": "34:12",
            "text": "acroissez son domaine demandez donc et je vous donray quanques vous demanderez mais sans plus que vous me donnez ceste pucelle a feme »."
        },
        {
            "ref": "34:13",
            "text": "Les fils Jacob respondirent par oculte fraude a Sichem et a son pere, car il estoit forsenez de la honte de leur seur :"
        },
        {
            "ref": "34:14",
            "text": "« Nous ne povons faire ce que tu nous demandes ne donner Notre seur a hommes qui n’est pas circoncis, car se seroit trop grant mauvestié,"
        },
        {
            "ref": "34:15",
            "text": "mais en ce porrons nous estre aliez se vous voulez estre semblables a nous et estre circoncis et tous les maasles aussi d’entre vous ;"
        },
        {
            "ref": "34:16",
            "text": "et donc vous donrons noz filles et prendrons voz filles et habiterons avec vous et ferons un peuple."
        },
        {
            "ref": "34:17",
            "text": "Et se ne voulez estre circoncis nous prendrons noz seurs et nous deparrtirons de cy »."
        },
        {
            "ref": "34:18",
            "text": "Leur offre plut a Emor et a Sichem son fils,"
        },
        {
            "ref": "34:19",
            "text": "ne onc n’aresta il jouvencel qu’il ne acomplist tantot ce que il demandoient, car il amoit trop la pucelle et il estoit le plus noble de la maison son pere."
        },
        {
            "ref": "34:20",
            "text": "Donc entrerent Emor et son filz en la cité"
        },
        {
            "ref": "34:21",
            "text": "et parlerent au peuple ainsi : « Ces homes sont paisibles et veulent habiter avec nous, facent donc leurs besoignes en notre terre et la labourent et la hantent, car elle est lee et gus, si a mestier de coultivuers et habitans. Nous prendrons leurs filles a femes et nous leur donrons les notre."
        },
        {
            "ref": "34:22",
            "text": "Une seule chose detourbe ce grant bien c’est que nous ne somes circoncis et se nous nous faisons circoncire tous nos masles selon la coutume de leurs gens,"
        },
        {
            "ref": "34:23",
            "text": "leur avoir et leur bestes et toutes choses qu’il ont seront notres. Or nous acordons donc a ceste chose et habitons ensemble et faisons un peuple »."
        },
        {
            "ref": "34:24",
            "text": "Donc l’acorderent toz ceulx de la cité et firent qu’i furent circoncis tous ensemble."
        },
        {
            "ref": "34:25",
            "text": "Au tiers jours aprés quant les playes de leur circoncision estoient plus grieves, les deux fils Jacob et Symeon et Levi prindrent leurs espees et entrerent hardement en la cité et occistrent tous les hommes,"
        },
        {
            "ref": "34:26",
            "text": "et Emor et Sichem emmenerent Dyne leur seur horz de la maison Sychem :"
        },
        {
            "ref": "34:27",
            "text": "Quant il en furent issus, li autre frere entrerent en la cité sur les occis et volerent la cité en vengeance de leur seur."
        },
        {
            "ref": "34:28",
            "text": "Et gasterent tout et brebis et vaches et asnes et toutes les coses qui estoient es maisons et aux champs,"
        },
        {
            "ref": "34:29",
            "text": "et emmenerent leurs enfans et leur femes captives."
        },
        {
            "ref": "34:30",
            "text": "Ces choses ainsi faites par grant hardiesce Jacob dist a Symeon et a Levi : « Vous m’avez courrouciee, et m’avez fait haineux aux Chananeïs et au Pherezeïs habiteurs de cette terre. Nous sommes poi, si assembleront, si nous courront sus, si seray destruit et toute ma mesgnee »."
        },
        {
            "ref": "34:31",
            "text": "Il respondirent : « devoient il mauvaisement violer notre seur aussi comme d’une bordelerie ? »."
        },
        {
            "ref": "35:1",
            "text": "Entre ces choses parla Dieu a Jacob et li dist : « Lieve sus, si t’en va en Bethel et habite la et fay un autel a Dieu qui apparut a toy quant tu fuyoies Esaü ton frere, mais saintefie aincois les tiens ce adjouste le Maistre en Histoyres »."
        },
        {
            "ref": "35:2",
            "text": "Donc assembla Jacob toute la mesgnee et dist : « Otez les Dieux etranges d’avecques vous et soiez mondefiez et muez vos vesteures."
        },
        {
            "ref": "35:3",
            "text": "Et alons en Bethel et faison la un autel a Dieu qui m’a essaucie ou jour de ma tribulacion et a esté copains de ma voie »."
        },
        {
            "ref": "35:4",
            "text": "Donc li donnerent il tous les Dieux estranges qu’il avoient et tous leurs aournements et il les enfouy toz dessoubz un chesne qui estoit entre la cité deSichem."
        },
        {
            "ref": "35:5",
            "text": "Donc s’en alerent ilz, et toutes les citez d’environ orent, si grant paour qu’ilsne les oserent suivir."
        },
        {
            "ref": "35:6",
            "text": "Dont vint Jacob a Luze qui est en la terre Chanaam qui Bethel estoit appelee et tout son peuple avec lui,"
        },
        {
            "ref": "35:7",
            "text": "et edifia la un autel, et appella le nom de ce lieu : « la maison Dieu », car la aparut Dieu a lui quant il fuioit son frere."
        },
        {
            "ref": "35:8",
            "text": "En ce temps moru Desbora, la nourrice Rebeque, si fu enfouie desoubz Bethel desoubz un chesne ou Therebine ce dit le Maistre en Histoyres dont fu appellé le nom de ce lieu : « le chesne de pleur »."
        },
        {
            "ref": "35:9",
            "text": "Derechief s’apparut Notre Seigneur a Jacob quant il fut retourné de Mesopotamie en Syre et le beneÿ"
        },
        {
            "ref": "35:10",
            "text": "et dist : « Tu ne seras plus appellé Jacob mais « Izraël » et l’appella « Izraël »."
        },
        {
            "ref": "35:11",
            "text": "et lui dist : « Je suy le Dieu tout puissant. Croisses et soies montepliez ; gens et peuples de nations istront de toy, soit istront de tes rains,"
        }
    ],
    "exodus": [
        {
            "ref": "1:1",
            "text": "Ce sont li non des fils Israel qui entrerent en Egypte avec Jacob. Et y entra chascuns avec la maisnie"
        },
        {
            "ref": "1:2",
            "text": "Ruben, Symeon, Lea, Judas,"
        },
        {
            "ref": "1:3",
            "text": "Ysachar, Zabulon, Benyamin,"
        },
        {
            "ref": "1:4",
            "text": "Dan, Heptalim, Gad, Asser."
        },
        {
            "ref": "1:5",
            "text": "Ce furent toutes les personnes qui estoient issues de Jacob .lxxv. et Joseph estoit en Egypte."
        },
        {
            "ref": "1:6",
            "text": "Quant Joseph fu mors et tout li siens et toute la lignée,"
        },
        {
            "ref": "1:7",
            "text": "li fil Israel crurent et mouteplierent et efforcierent trop et emplirent la terre."
        },
        {
            "ref": "1:8",
            "text": "Donc vint uns nouviaus rois en Egypte qui Joseph ne connoissoit,"
        },
        {
            "ref": "1:9",
            "text": "si dist a son peuple: « Li peuples des fils Israel est moult grans et moult fors de nous;"
        },
        {
            "ref": "1:10",
            "text": "venez donc si les apressons sagement par quoi il ne mouteplie plus. Et ne se puisse mie eslever encontre nous par bataille ou se bataille autre venoit encontre nous que il ne peuissent mie aidier nos anemis et euz (i)ssir en pais et delivrement de nostre terre »."
        },
        {
            "ref": "1:11",
            "text": "Donques mist li rois aus ebrieus meistres de grans ouvrages pour euz tourmenter de grans fais si firent .ii. citez a Pharaon: P(h)iton et Ramesses."
        },
        {
            "ref": "1:12",
            "text": "Mais de tant comme ils estoient plus apresséz de tant mouteplierent il plus et acroissoient."
        },
        {
            "ref": "1:13",
            "text": "Donques les haïrent plus li egypcien et orent grant envie sur euz,"
        },
        {
            "ref": "1:14",
            "text": "si les tourmentoient et faisoient vivre a grant amertume et les apressoient de durs ouvrages. de b(rique) et de argile. Et de touz ouvrages dont on pouvait ouvrer de terre."
        },
        {
            "ref": "1:15",
            "text": "Car il dist et commanda aus ventrieres* des hebrieus dont l’une avoit nom Sephora et l’autre Phua"
        },
        {
            "ref": "1:16",
            "text": "que quant elles allaient a l’enfant les hebrieues, que elle tuassent les enfants masles et les vaisseletes gardaissent."
        },
        {
            "ref": "1:17",
            "text": "Mais les ventrieres* cremmoient* Dieu s(i) ne firent mie le comandement le roy d’Egypte ains gardoient les masles."
        },
        {
            "ref": "1:18",
            "text": "Donc le (folio 96) sot li rois si leur dist: « pourquoi avez vous gardé les enfante ? »."
        },
        {
            "ref": "1:19",
            "text": "Elles repondirent: « les ebrieues ne sont mie aussi come femmes egypciennes, car elles ont la science de traveillier si enfantent ainçois que nous venions a elles."
        },
        {
            "ref": "1:20",
            "text": "Et Dieu fist bien aus ventrieres* et li peuples des ebrieus croissoit moult"
        },
        {
            "ref": "1:21",
            "text": "et por ce que les ventrieres* cremirent* Dieu leur edefia il maisons."
        },
        {
            "ref": "1:22",
            "text": "Quant Pharaons si come li maistre dist en histoires vist que les bointés ne li pourfitoient neant, il comanda a tout son pueple et dist: « Getez es fleuves tous les enfans masles des ebrieues et les puceletes gardez »."
        },
        {
            "ref": "2:1",
            "text": "L’estoit uns homs issus de la lignée Levi qui prist femme de la lignée"
        },
        {
            "ref": "2:2",
            "text": "si conçut et enfanta un filz et elle le vit moult bel si le remuça* .iii. mois."
        },
        {
            "ref": "2:3",
            "text": "Comme elle ne le pot plus celer, elle prist un boucel* d’osiers si l’en oint de bitumin si mist l’enfant dedans et le mist suz l’erbe de la rive del fleuve."
        },
        {
            "ref": "2:4",
            "text": "Et la suer l’enfant estoit là si gardoit de loing quelle chose en avendroit."
        },
        {
            "ref": "2:5",
            "text": "Adonc avint que la fille Pharaon vint là pour li laver el fleuve et les puceletes avecques li sus le rivage. Et comme elle vit le boucelet*, elle l’envoia a ses ancelles* et elle l’emporta"
        },
        {
            "ref": "2:6",
            "text": "si l’ouvri. Et comme elle vit l’enfant plourant et devisant dedens, elle en ot pitie et dist: « Cils est des enfans ebrieus »."
        },
        {
            "ref": "2:7",
            "text": "Donc li dist la suer de l’enfant: « veulz tu que je voise apele une femme ebrieue qui puist norrir l’enfant ? »."
        },
        {
            "ref": "2:8",
            "text": "Elle respondit: « Oïl »."
        },
        {
            "ref": "2:9",
            "text": "Donc s’en alla la suer l’enfant si apela sa mere, et la fille Pharaon li aist: « pren cest enfant si le norris et je t’en donrai ton loier »."
        },
        {
            "ref": "2:10",
            "text": "Donc prist l’enfant sa propre mere et le norri. Et comme il un poi parcreuz, elle le bailla a la fille Pharaon et elle l’adopta et le prist en lieu de filz et l’apela: « Moyses »pour ce ce dist que « je le pris sus li eaue »."
        },
        {
            "ref": "2:11",
            "text": "Plusieur jours avint qu’il vint a ses freres en (E)gypte si vist leur tourmens et vit un homme egypcien battant un des freres ebrieu."
        },
        {
            "ref": "2:12",
            "text": "Donc regarda il tout entour lui d’une part et d’autre, si ne vit nului. Lors occit il l’egyptien et le remuça* ès sabloni(s)."
        },
        {
            "ref": "2:13",
            "text": "Lendemain vit il .ii. ebrieus tentans et combatans si dist a celui qui avoit tort: « porquoi fiers tu ton proisme ? »."
        },
        {
            "ref": "2:14",
            "text": "Il repsondit: « Qui t’a fet juge suz nous ? Me veuz tu occire si comme tu feis hier l’egyptien ? ». Lors ot Moyses grans paour si dist: « Comment puet estre ceste chose seue »."
        },
        {
            "ref": "2:15",
            "text": "Donc oï dire Pharaon ceste chose si queroit Moysem pour lui occire. Mes Moyses s’enfui."
        },
        {
            "ref": "2:16",
            "text": "Icel temps ot li prestres de Madian .vii. filles qui estoient venues puisier de l’iaue au puis si emplirent leur canes et vouloient abuvrer les fou(c)s leur peres,"
        },
        {
            "ref": "2:17",
            "text": "mais la seur(vin)drent pasteur qui les boutoient arieres, dont saillis sus Moyses si les deffendi et abuvra leur fouz de brebis."
        },
        {
            "ref": "2:18",
            "text": "Comme elles furent venue a Rehuel leur pere il leur dit: « pourquoi revenez-vous plus tost que vous ne souliez ? »"
        },
        {
            "ref": "2:19",
            "text": "Elles respondirent: « uns homs egyptiens nous a delivrés de pasteurs et si puisa de l’iaue avecques nous et donna a boire a nos brebis »."
        },
        {
            "ref": "2:20",
            "text": "Il dist: « O(u) est il ? Pouquoi l’avez vous laissié aller ? Alez, si l’apelez pour mengier »."
        },
        {
            "ref": "2:21",
            "text": "Donc li jura Moyses qu’il habiteroit avecques lui, et puis prist il Sephora, sa femme, qui la fille estoit"
        },
        {
            "ref": "2:22",
            "text": "qui li enfanta un filz qu’il apela Gerssam."
        },
        {
            "ref": "2:23",
            "text": "Par moult de temps apres morut li roys d’(E)gypte, et li fils Israel plourerent et crierent a nostre Seignor pour la paine qu’il soufroient de granz ouvrages."
        },
        {
            "ref": "2:24",
            "text": "Et leur cris si monterent devant Dieu. Si oï Dieu leur gemissements et si souvint de la promesse qu’il ot faite à Abraham et à Isaac et à Jacob,"
        },
        {
            "ref": "2:25",
            "text": "et regarda Nostres Sires les filz Israel et les delivra."
        },
        {
            "ref": "3:1",
            "text": "Moysem si garde donc les b(re)bis Jetro son cousin, le meistre de Madiam, si les mena dedans le desert."
        },
        {
            "ref": "3:2",
            "text": "La li aparut Nostres Sires en flammes de feu en la moyenne d’un buisson et veït Moyses que li buissons ardoit et si n’ardoit mie."
        },
        {
            "ref": "3:3",
            "text": "Adonques dist Moyses: « je vai voir ceste vision coment ce puet estre que cils buissons n’art point »."
        },
        {
            "ref": "3:4",
            "text": "Nostres Sires qui le vit venu l’apela de la moienne du buisson et li dist: « Moyses ! Moyses ! ». Il respondit: « je suis ci »."
        },
        {
            "ref": "3:5",
            "text": "Il li dit: « N’aproche mie ici, mais ostes tes souliers de tes piez car li lieus ou tu es est terre sainte."
        },
        {
            "ref": "3:6",
            "text": "Je suis li Dieu de ton pere, li Dieu Abraham et li Dieu Isaac, et li Di(eu)x Jacob ». Donc remuça* Moyses son visage car il n’osoit regarder envers Dieu."
        },
        {
            "ref": "3:7",
            "text": "Nostres Sires li dist: « j’ai veü l’affliction de ton pueple en (E)gypte et oï leur cris et si sceu leur doleurs."
        },
        {
            "ref": "3:8",
            "text": "si sui descendus pour euls delivrer des mains aus esgyptiens et pour eulz mener fors de cele terre en large terre qui flue et abont de lait et de miel »."
        },
        {
            "ref": "3:9",
            "text": "« Or est a moy venus li cris des filz Israel si ay veue leur affliction come ils sont affligé des egyptiens »."
        },
        {
            "ref": "3:10",
            "text": "Si t’envoierai a Pharaon pour amener mon pueple les filz Israel hors d’Egypte »."
        },
        {
            "ref": "3:12",
            "text": "Il li dist: « Je seray avecques toi. Et come que tu aras mon pueple mené hors d’Egypte, tu sacrefieras a Dieu sur ceste montagne »."
        },
        {
            "ref": "3:13",
            "text": "Moyses dist a Dieu: « j’iray aux filz Israel et lor dirai: « li Dieu de vos peres m’envoié a vous » et s’il me demandent coment est Son Nom, coment leur dirai je ? »."
        },
        {
            "ref": "3:14",
            "text": "Nostres Sires dist a Moyse:"
        },
        {
            "ref": "3:15",
            "text": "Cil noms est amiz parmenablement, et cest nom memoriaus de generation »."
        },
        {
            "ref": "3:16",
            "text": "Va donc si assemble tous les plus ancienz de Israel et leur di: « Li Sires li Dieu de vos peres s’est apparus a moy, le Dieu Abraham et Isaac et Jacob et me dit: « je visiteres vous en visite et ai veues toutes les choses que vous sont avenues"
        },
        {
            "ref": "3:17",
            "text": "si ai dit que je vous osterai de ceste affliction d’Egypte, et vous men(e)rai en la terre Cannanée, Ethée, Amorée, Ferezée, Evée et Jebulsée qui est terre fluans et habundans de lait et de miel"
        },
        {
            "ref": "3:18",
            "text": "et il orront ta vois. Et toi et li ancien de Israel irez au roy d’Egypte et tu lui diras: « Nostres Sires Dieu, li Dieu, li Dieu des ebrieus nous a apeléz si irons la voie de .iii. jours par le desert pour sacrefier a nostre Seigneur notre Dieu."
        },
        {
            "ref": "3:19",
            "text": "Mais toutes voies sai je bien que li rois d’Egypte ne vouz en lerra point aler fors par forte main."
        },
        {
            "ref": "3:20",
            "text": "Mais je estendrai ma main si serrai Egypte de toutes mes merveilles que je ferai en la moienne d’eulz. Apres ce vous en leissera il aller,"
        },
        {
            "ref": "3:21",
            "text": "et je donrai a mon pueple devant les egyptiens si que comme vous istrois d’Egypte vous n’en istrez mie vuide main"
        },
        {
            "ref": "3:22",
            "text": "ains enprunterez a vos voisins leur vessiaus d’argent et d’or et leur vesteure et les metres dessus vos filz et vos filles »."
        },
        {
            "ref": "4:1",
            "text": "Moysem respondi et dist: « Il ne me creiront mie ne n’orront ma parole, ains diront Nostres Sires n’est mie aparu a toi »."
        },
        {
            "ref": "4:2",
            "text": "Dieu li dist: « Qu’est-ce que tu tiens en ta main ? ». Il repondit: « une verge »."
        },
        {
            "ref": "4:3",
            "text": "Nostres Sires dit: « getes la a terre », et il li giete et ele fut muée en une culeuvres si que Moyses s’en fui."
        },
        {
            "ref": "4:4",
            "text": "Nostres Sires li dist: « Esten ta main si la pren parmi la terre ». Et il si fit, si refu muée en verge."
        },
        {
            "ref": "4:5",
            "text": "Cest signe feras tu pour ce qu’il croient que Nostres Sires est aparue a toi li Dieu de tes peres, li Dieu Abraham, li Dieu Ysaac, et li Dieu Jacob."
        },
        {
            "ref": "4:6",
            "text": "Il dist derechief: « met ta main en ton sain ». Et il la mist. Et il l’en trest hors toute meselé et aussi blanche comme noif. «"
        },
        {
            "ref": "4:7",
            "text": "« Remet la », dist-il, « en ton sain », et il le fist. Et il l’en tresist hors toute sainne et semblable a l’autre char."
        },
        {
            "ref": "4:8",
            "text": "Nostres Sires li dist: « s’il ne te croient par le premier singne, il te croiront par cestui."
        },
        {
            "ref": "4:9",
            "text": "Et s’il ne te croient par ces .ii. singnes et il ne te vuelent oïr pren de l’aue du fleuve, si la giete sur la terre et elle sera muée en sanc »."
        },
        {
            "ref": "4:10",
            "text": "Moyses dist: « Sires, je ne parole mie bien ains ai la langue empeschée. Si te pri Sire que tu guerreïsses en arriere »."
        },
        {
            "ref": "4:11",
            "text": "Nostres Sires li dist: « Qui fist la bouche de l’omme et qui fit le muet et le sourt, ou le voiant ou l’aveugle ? Ne les fis je mie ?"
        },
        {
            "ref": "4:12",
            "text": "Vas hardiement car je serai en ta bouche et t'enseignerai ce que tu devras dire »."
        },
        {
            "ref": "4:13",
            "text": "Moyses dist: « Sire je te pri que tu guerreï(ss)es celui que tu dois envoier."
        },
        {
            "ref": "4:14",
            "text": "Donc se courrouça Dieu et dist: « Je (sai) que tes freres Aaron li levites c’est de la lignie levi est bien parlans. Il venra a ton encontre et aura moult tres grant joie de cuer comme il te verra;"
        },
        {
            "ref": "4:15",
            "text": "si parole a lui et li diz mes paroles et je serai en ta bouche et en la seue. Et vous monstrerai ce que vous devrez faire."
        },
        {
            "ref": "4:16",
            "text": "Il parlera pour toi au peuple et sera ta bouche et tu li seras en ce qu’en Dieu apartient et porte avecques toi"
        },
        {
            "ref": "4:17",
            "text": "ceste verge en ta main par lesquele tu dois faire tes signes »."
        },
        {
            "ref": "4:18",
            "text": "Donc s’en ala Moyses et retourna il a Jetro et li dist: « je m’en vai a mes freres en Egypte si verra s’il vivent encore ». Jetro li dist: « Vas en pais »."
        },
        {
            "ref": "4:19",
            "text": "Donc dist Dieu à Moysem: « en Madiam repaire en Egypte car il sont qui tu queroient pour occire comme Pharaons et les gens de sa compaignie »."
        },
        {
            "ref": "4:20",
            "text": "Donc en mena Moyses sa femme en Egypte et mist ses enfans sus .ii. asne. Et s’en repaira en Egypte portant la verge Dieu en sa main."
        },
        {
            "ref": "4:21",
            "text": "Et ainsi comme il s’en repairoit, li dist Nostres Sires: « Gardes que tu faces tous les signes que je t’ai mis (folio 100) en ta main devant Pharaon car je endurcirai son cuer si qu’il ne leissera mie aler mon pueple"
        },
        {
            "ref": "4:22",
            "text": "et tu li diras ce dist nostres Nostres Sires: «"
        },
        {
            "ref": "4:23",
            "text": "lesse ore mon pueple aler par quoi il me serve je occirai ton unique filz ». Ainssint comme Moyses s’en aloit, Nostres Sires li vint a l’encontre en vu de l’endroit là où il estoit tournéz pour mengier."
        },
        {
            "ref": "4:24",
            "text": "Ainssint comme Moyses s’en aloit, Nostres Sires li vint a l’encontre en vu de l’endroit là où il estoit tournéz pour mengier."
        },
        {
            "ref": "4:25",
            "text": "Donc prist Sephora la femme Moysem un bien taillans pierre si cironcist son filz atoucha ses piez et dist: « Tu es a moy espous de sanc »."
        },
        {
            "ref": "4:26",
            "text": "Adonc le leissa elle comme elle ot ce dit pour la circumcision."
        },
        {
            "ref": "4:27",
            "text": "Donc s’en ala Moyses c’est ce dist le meistre en histoires tenant la verge en sa main. Et Nostres Sires vint à Aaron si li dist: « vas encontre Moysem el desert ». Et il y ala à l’encontre en la montaigne Dieu et le besa."
        },
        {
            "ref": "4:28",
            "text": "Donc conta Moyses a Aaron toutes les paroles Nostre Seigneur pour quoi il l’avoit envoié et les signes qu’il li avoit chargiéz."
        },
        {
            "ref": "4:29",
            "text": "Adonc s’en alerent il ensemble si assemblerent tous les anciens des filz Israel et"
        },
        {
            "ref": "4:30",
            "text": "leur dist Aaron toutes les paroles que Nostre Seigneur ot dites à Moysem, et fist les signes devant le pueple,"
        },
        {
            "ref": "4:31",
            "text": "et li pueples les crut et a(d)ourerent Israel, li fils nostre Seigneur car il virent qu’il les avoit visitéz et regardéz leur afflictions."
        },
        {
            "ref": "5:1",
            "text": "Apres ce alerent Moyses et Aaron a Pharaon si li dirent: « Ce te demande Nostres Sires li Dieu d’Israel leisse mon pueple aller sacrefier à moi el desert »."
        },
        {
            "ref": "5:2",
            "text": "Il respondi: « Qui est cils Sires a qui je doi oïr son commandement et leissier aler les filz isral ? »."
        },
        {
            "ref": "5:3",
            "text": "Il dirent les ebrieus: « nous a commandé et dist que nous veignons la voie de .iii. jours el desert et sacrefions a nostre Seigneur ne nous aviengne pestilence ne bataille »."
        },
        {
            "ref": "5:4",
            "text": "Pharaon si dist: « Vous Moyses et Aaron pour quoi esloingnez vous le peuple de leur ouvrages ? »."
        },
        {
            "ref": "5:5",
            "text": "Derechef dist Pharaons aus siens: « Cilz pueples est moult grans en ceste terre et veez que la tourbe en croist chacun jour et encore croistra elle plus se nous leur donnons repos de leur ouvrages »."
        },
        {
            "ref": "5:7",
            "text": "Donc commanda il en cel jour au prevost des ouvriers et au mestre dou peuple et leur dist:"
        },
        {
            "ref": "5:8",
            "text": "Et en facent tout autant comme il souloient faire. Ne de riens n’amenuisez pour ce la mesure de l’ouvrage de meules. Et pour ce crient il et dient « Allons sacrefier à nostre Dieu »."
        },
        {
            "ref": "5:9",
            "text": "Apressez les de grans ouvrages et leur feites acomplir. Si ne trouverons mie paroles mençong(e)ables »."
        },
        {
            "ref": "5:10",
            "text": "Donc vindrent li prevost des ouvrages au pueple si leur dirent: « Pharaons vous commande et dist: « Je ne vous donrai plus nulle paille"
        },
        {
            "ref": "5:11",
            "text": "mais ailliez si les cueilliez par tout ou vous les povez trouver et si n’apeticiez pour ce mie la mesure de votre ouvrage."
        },
        {
            "ref": "5:12",
            "text": "Donc s’espart li pueples par toute la terre d’Egypte."
        },
        {
            "ref": "5:13",
            "text": "Et li prevost des ouvrages les batoient et disoient: « Acomplissiez vostre ouvrage chascun jour autant comme vous en souliez faire comme l’en vous livroit la paille »."
        },
        {
            "ref": "5:14",
            "text": "Donc furent moult tourmentéz li meistres des filz Israel des prevo(t)s Pharaons car li meistre des ouvrages estoient ebrieu. Et qu’il ont de dessus eulz prevo(t)s egyptiens pour euls plus tourmenter. Qui leur disoient « pourquoi n’acomplissiez vous la mesure et le nombre des meules hier et hui aussi comme vous souliez? »."
        },
        {
            "ref": "5:15",
            "text": "Donc vindrent les meistres des filz Israel a Pharaon criant et disant: « pourquoi feïz tu ainsi contre tes sers ?"
        },
        {
            "ref": "5:16",
            "text": "On ne nous donne mais nulle paille ains les nous couvient cueillir. Et si nous couvient faire autant de meules comme nous soulions. Nous ti serjant sommes trop tourmentés, et nous fait on trop grant tort »."
        },
        {
            "ref": "5:17",
            "text": "Pharaon dist: « vous entendez trop a oiseuse*s et pour ce dites vous allez sacrefier a nostre Seigneur."
        },
        {
            "ref": "5:18",
            "text": "Allez tout ouvrer car je ne vous donrai point de paille et si vendes les meesmes nombres des meules que vous souliez vendre."
        },
        {
            "ref": "5:19",
            "text": "Donc virent li meistre des filz Israel qu’il estoient mis en griez maus si vindrent a Moysem et Aaron"
        },
        {
            "ref": "5:21",
            "text": "si leur distrent « Nostres Sires voie et juges que vous leur avez fait punir et abhominables ce dist li maistres en histoires devant Pharaons et ses serjans. Et li avez donné l’espée pour nous occire."
        },
        {
            "ref": "5:22",
            "text": "Donc s’en retourna Moyses à nostre Seigneur et li dist: « pour quoi m’as tu envoiés a Pharaons ?"
        },
        {
            "ref": "5:23",
            "text": "Des lors que je vings a lui pour parler de ton nom, et il plus tormenta ton pueple et si ne les a mie delivrés."
        },
        {
            "ref": "6:1",
            "text": "Nostres Sires dist: « Tu verras que je ferai a Pharaon. Il leissera mon pueple aller en main forte et les mettra hors de sa terre."
        },
        {
            "ref": "6:2",
            "text": "Je suis li Sires qui apparu à Abraham, à Isaac et à Jacob »."
        },
        {
            "ref": "5:15",
            "text": "Qui leur disoient « pourquoi n’acomplissiez vous la mesure et le nombre des meules hier et hui aussi comme vous souliez? »."
        },
        {
            "ref": "5:15",
            "text": "Donc vindrent les meistres des filz Israel a Pharaon criant et disant: « pourquoi feïz tu ainsi contre tes sers ?"
        },
        {
            "ref": "5:16",
            "text": "On ne nous donne mais nulle paille ains les nous couvient cueillir. Et si nous couvient faire autant de meules comme nous soulions. Nous ti serjant sommes trop tourmentés, et nous fait on trop grant tort »."
        },
        {
            "ref": "5:17",
            "text": "Pharaon dist: « vous entendez trop a oiseuse*s et pour ce dites vous allez sacrefier a nostre Seigneur."
        },
        {
            "ref": "5:18",
            "text": "Allez tout ouvrer car je ne vous donrai point de paille et si vendes les meesmes nombres des meules que vous souliez vendre."
        },
        {
            "ref": "5:19",
            "text": "Donc virent li meistre des filz Israel qu’il estoient mis en griez maus si vindrent a Moysem et Aaron"
        },
        {
            "ref": "5:21",
            "text": "si leur distrent « Nostres Sires voie et juges que vous leur avez fait punir et abhominables ce dist li maistres en histoires devant Pharaons et ses serjans. Et li avez donné l’espée pour nous occire."
        },
        {
            "ref": "5:22",
            "text": "Donc s’en retourna Moyses à nostre Seigneur et li dist: « pour quoi m’as tu envoiés a Pharaons ?"
        },
        {
            "ref": "5:23",
            "text": "Des lors que je vings a lui pour parler de ton nom, et il plus tormenta ton pueple et si ne les a mie delivrés."
        },
        {
            "ref": "6:1",
            "text": "Nostres Sires dist: « Tu verras que je ferai a Pharaon. Il leissera mon pueple aller en main forte et les mettra hors de sa terre."
        },
        {
            "ref": "6:2",
            "text": "« Je suis li Sires »."
        },
        {
            "ref": "6:3",
            "text": "qui apparu à Abraham, à Isaac et à Jacob ».En Dieu tout puissant et si ne leur di mie mon non Adonaÿ"
        },
        {
            "ref": "6:4",
            "text": "et si leur prouves que je leur donroie la terre de Cannaan là où il furent estrangés."
        },
        {
            "ref": "6:5",
            "text": "Et je ai oï le pleur des fils Israel et veüz les maus dont li egyptien les ont empresséz si m’est souvenu de ma couvenance."
        },
        {
            "ref": "6:6",
            "text": "Or va pour ce donc aus fils Israel (et dit): « Je suis li Sires qui vous ostera de la terre des egyptiens et de leur servage, et vous radresserai en fors bras et en grans jugemens"
        },
        {
            "ref": "6:7",
            "text": "et vous prendrai en pueples et serai vos Dieu et saurons que je sui vostres Sires et vostre Dieu qui vous aura osté de la mains des egyptiens."
        },
        {
            "ref": "6:8",
            "text": "Et vous aurai mené en la terre sus laquele je levai ma main et jurai que je la donroie à Abraham à Isaac et à Jacob. Et la vous donrai en possession »."
        },
        {
            "ref": "6:9",
            "text": "Donc conta Moyses toutes ces choses as filz Israel mais il ne le crurent mie pour les angoisses qu’il souffroient des durs ouvrages."
        },
        {
            "ref": "6:10",
            "text": "Lors parla Nostres Sires a Moïsem et dist: «"
        },
        {
            "ref": "6:11",
            "text": "Va à Pharaon, le roi d’Egypte, et li di qu’il lest aler les filz de Israel de la terre »."
        },
        {
            "ref": "6:12",
            "text": "Moyses respondi a nostre seingneur: « li filz Israel ne me croient mie. Et comment me croira Pharaon ? »."
        },
        {
            "ref": "6:13",
            "text": "Nostres Sires parla à Moysem et Aaron si leur dist et leur donna commandement: « Allez aus fils Israel et à Pharaon, le roy d’Egypte et leur di qu’il en mainent les filz Israel hors d’Egypte »."
        },
        {
            "ref": "6:14",
            "text": "Ci sont li prince des ligniées par leur mesniées li fils Ruben, l’aimné fil Israel furent Enoce et Phallu et Hetsrom et Charmi."
        },
        {
            "ref": "6:15",
            "text": "Ce furent les les ligniées Ruben: li fils Symeon furent Jemuel et Jammi et Aod Jachin et (T)socer et Saül, li fil Chananitidis. Ce furent les ligniées Symeon."
        },
        {
            "ref": "6:16",
            "text": "Et a empres sont li non des filz Levi par leur ligniées: Gersson, Caat et Merari et de ces trois ce dist li maistre en histoyres Levites si com Gersson, Caat et Merari Levi vesqui cent et .xxvii. ans;"
        },
        {
            "ref": "6:17",
            "text": "li fil Gerson furent Lobni et Semeï par leur ligniees;"
        },
        {
            "ref": "6:18",
            "text": "Li fil Caath furent Amram et Itsuar et Ebron et Ozihel. Vesqui Caath .c. Et .xxxiii. ans."
        },
        {
            "ref": "6:21",
            "text": "Li filz Ysuar si furent Core et Napheg et Zechri."
        },
        {
            "ref": "6:22",
            "text": "Les fils Oziel furent Missahel, Elsaphen et Sethri."
        },
        {
            "ref": "6:23",
            "text": "Aron prist a femme Eliseba, la fille Aminadab et Abiut et Elyazar et Ythamar."
        },
        {
            "ref": "6:24",
            "text": "Li fil Chores furent Asir et Helcanna et Abiasap(h). Ce sont les ligniées Assir."
        },
        {
            "ref": "6:25",
            "text": "Eleazar, le fil Aaron, prist à femme une des filles Puthiel qui fi enfant Finées. Ce sont li prince des mesniées Levi par leur lingniées."
        },
        {
            "ref": "6:26",
            "text": "Cist sont Aaron et Moyses ausquiex commanda Nostres Sires qu’il menaissent les fils Israel hors de la terre d’Egypte par compagniées."
        },
        {
            "ref": "6:27",
            "text": "Il sont cil qui parolerent a Pharaon, le roi d’Egypte."
        },
        {
            "ref": "6:29",
            "text": "Nostres Sires parla à Moysem si li dist: « je suis li Sires. Parole à Pharaon le roy d’Egypte toutes les choses que je te dirai »;"
        },
        {
            "ref": "6:30",
            "text": "Moyses dist à nostre Seigneur: « Je parole mauvaisement comment m’orra Pharaons parler ? ». Nostres Sires dist à Moysem."
        },
        {
            "ref": "6:29",
            "text": "Nostres Sires parla à Moysem si li dist: « je suis li Sires. Parole à Pharaon le roy d’Egypte toutes les choses que je te dirai »;"
        },
        {
            "ref": "6:30",
            "text": "Moyses dist à nostre Seigneur: « Je parole mauvaisement comment m’orra Pharaons parler ? ». Nostres Sires dist à Moysem."
        },
        {
            "ref": "7:1",
            "text": "Nostres Sires dist à Moysem. Et tes fideles Aaron parlera pour toi"
        },
        {
            "ref": "7:2",
            "text": "et tu diras à Aaron toutes les choses que je t’ai commandées et il parlera à Pharaon qu’il laisse aler les filz Israel de sa terre"
        },
        {
            "ref": "7:3",
            "text": "mes j’endurcirai son cuer et mouteplierai mes singnes et mes merveilles en la terre d’Egypte"
        },
        {
            "ref": "7:4",
            "text": "et non pourquant ne vous oirra il mie et je metrai ma main sus Egypte et menrai moi et mon peuple, les fils Israel, hors de la terre d’Egypte par tres grans jugemens."
        },
        {
            "ref": "7:5",
            "text": "Et sauront li egyptien que je sui li Sires qui aurai estendu ma main sus Egypte et aurai mené hors du milieu d’euls les fils Israel."
        },
        {
            "ref": "7:6",
            "text": "Donc firent Aaron et Moyses ce que Nostres Sires leur avoit commandé."
        },
        {
            "ref": "7:7",
            "text": "Moyses si avoit .lxxx. ans et Aaron .lxxxiii. ans comme il alerent parler à Pharaon."
        },
        {
            "ref": "7:8",
            "text": "Et Nostres Sires dist à Moysem et à Aaron:"
        },
        {
            "ref": "7:9",
            "text": "« Comme Pharaon vous dira moustrés vos singnes tu diras à Aaron pren ta verge et la getes à terre et elle sera muée en couleuvre »."
        },
        {
            "ref": "7:10",
            "text": "Donc alerent Moyses et Aaron à Pharaon si le firent aintressint come Dieu leur ot commandé et porta Aaron sa verge devant Pharaon et se serjans et elle fu muée en culeuvre."
        },
        {
            "ref": "7:11",
            "text": "Donc manda Pharaons querre les sages et les enchanteurs si firent aussi par leur enchantemens de leur verges comment Aaron ot fet de la seue"
        },
        {
            "ref": "7:12",
            "text": "si geterent chascune leur verge a terre."
        },
        {
            "ref": "7:13",
            "text": "Donc fu endurci li cuers Pharaon si ne les voult oïr si comme Nostres Sires l’ot commandé."
        },
        {
            "ref": "7:14",
            "text": "Donc dist Nostres Sires à Moysem « li cuers Pharaon est agrevéz. Il ne veult laissier aller mon pueple."
        },
        {
            "ref": "7:15",
            "text": "Va t’en demain au matin à lui car il ira au fleuve et tu seras à son encontre sus la rive du fleuve. Et porteras en ta main la verge qui fu muée en culeuvre"
        },
        {
            "ref": "7:16",
            "text": "et diras « Nostres Sires li Dieu des ebrieu m’envoie à toi et dist que tu lesses mon pueple aler sacrefier à moy el desert que tu n’as voulu oïr jusques ci."
        },
        {
            "ref": "7:17",
            "text": "Si te mande Nostres Sires et dist: « En ce sauras tu que je suis Sires car je ferai de cette verge qui est en ma main l’aue du fleuve et elle sera muée en sanc"
        },
        {
            "ref": "7:18",
            "text": "et li poisson qui sont el fleuve morront et periront les yaues; et seront tourmenté li egyptien qui de l’eaue du fleuve buvront »»."
        },
        {
            "ref": "7:19",
            "text": "Derechief dist Nostres Sires à Moysem: « Di à Aaron: pren ta verge si esten ta main sus les eaues d’Egypte et sus les fleuves et sus les rivages et sus les palus et sus les lacs des yaues »."
        },
        {
            "ref": "7:20",
            "text": "Et ce fust ceste preuve Moyses et Aaron firent ainsi comme Nostres Sires leur commanda, et leva Aaraon la verge et en feri haut des fleuve devant Pharaon et ses serjans et elle fu muée en sanc"
        },
        {
            "ref": "7:21",
            "text": "et li poisson qui estoient ou fleuve moururent et pourri li fleuves, si que li egyptien n’en pooient boire ains fu sanc en toute la terre d’Egypte."
        },
        {
            "ref": "7:22",
            "text": "Tout autretel firent li enchanteur d’Egypte par leur enchantemens si fu endurci li cuers Pharaon. Et ne les vout oir si comme Nostres Sires lor commanda."
        },
        {
            "ref": "7:23",
            "text": "Donc s’en ala Pharaon en la meison, ne à ceste fois ne veult son cuer adourer."
        },
        {
            "ref": "7:24",
            "text": "Donc fouirent li egyptien grans puis tout environ le fleuve pour avoir de l’iaue a boire car il pooient boivre de l’iaue du fleuve mes il n’i trouverent fors sanc si comme dist li maitres en histoires"
        },
        {
            "ref": "7:25",
            "text": "et furent ainsi les eaues .vii. jours touz entiers."
        },
        {
            "ref": "8:1",
            "text": "Donc dist Nostres Sires à Moyses: « va à Pharaon si li dist ce dist Nostres Sires: « Leisse en mon pueple aler sacrefier à moi ». «"
        },
        {
            "ref": "8:2",
            "text": "Et se ne le ferai je ? ». « Je ferai ja apertement toutes ces contrées de ranines*"
        },
        {
            "ref": "8:3",
            "text": "qui iront et entreront en ta maison et en ta chambre ou tu gis et suz ton lit et ès mesons de tes serjans »."
        },
        {
            "ref": "8:4",
            "text": "Encore dist Nostres Sires à Moyses: « et en ton pueple et en tes fours et es remainans de tes viandes et venront les ranines* à toi et à ton pueple et à tous tes serjans »."
        },
        {
            "ref": "8:5",
            "text": "Encore dist Nostres Sires à Moysem: « Dis à Aaron: esten ta main sus les fleuves et le rivages et les paluz et amaine ranines* suz la terre d’Egypte »."
        },
        {
            "ref": "8:6",
            "text": "Donc estendi Aaron sa main sus les yaues d’Egypte et ranines* en issirent qui couvrirent la terre d’Egypte."
        },
        {
            "ref": "8:7",
            "text": "Et li enchanteur firent aussi par leur enchan (folio 104) temens, et amenerent ranines* sus la terre d’Egypte;"
        },
        {
            "ref": "8:8",
            "text": "dont apela Pharaon Moyses et Aaron si leur dist: « priez a vostre Seigneur qu’il vueille oster ces ranines* de moy et de mon pueple et j’en lesserai aler le pueple Israel sacrefier à lui »;"
        },
        {
            "ref": "8:9",
            "text": "Moyses dist a Pharaon « Or me di quant tu vuels que je prie pour toi et pour tes serjans et pour ton pueple que les ranines* soient ostées de toi et de ta meson et de ton pueple et se demeurent el fleuve »."
        },
        {
            "ref": "8:10",
            "text": "Il repondi: « demain ». Moyses dist: « Je ferai selonc ta parole pour quoi tu saches qu’il n’est nuls Dieu ausi comme Nostres Sires, Nostre Dieu »."
        },
        {
            "ref": "8:11",
            "text": "Et se departiront les ranines* de toi et de ta meson et de ton pueple et demourront el fleuve »."
        },
        {
            "ref": "8:12",
            "text": "Donc se partirent Moyses et Aaron de Pharaon, si cria Moyses a nostre Seigneur pour la proumesse des ranines* qu’il avoit faite a Pharaon"
        },
        {
            "ref": "8:13",
            "text": "et Nostres Sires fist la priere Moysem. Si morurent les ranines* des mesons et des villes et des chans."
        },
        {
            "ref": "8:14",
            "text": "Et les assemblerent li egyptien a grans mons et pourirent en terre. Comme Pharaon vit que celle plaie estoit cessée, il engoissa son cuer et ne les oÿ mie si comme Nostres Sires ot commandé."
        },
        {
            "ref": "8:16",
            "text": "Donc dist Nostres Sires a Moysem: « di à Aaron esten ta verge et fier la poudre de la terre et soient cincelles* en toute la terre d’Egypte."
        },
        {
            "ref": "8:17",
            "text": "Il le firent ainssint et estendi Aaron la verge si en feri la poudre de la terre"
        },
        {
            "ref": "8:18",
            "text": "Donc firent li enchanteur leur pooir de faire aussi par leur enchantemens pour amener ancenelles mes il ne porent."
        },
        {
            "ref": "8:19",
            "text": "Donc dirent li enchanteur a Pharaon: « ceste chose est li diz de Dieu ». Mais li cuers Pharaon endurci si ne les oÿ mie, si comme Nostres Sires l’avoit commandé."
        },
        {
            "ref": "8:20",
            "text": "Donc dist Nostres Sires à Moysem: « lieve toi demain à la journée si va devant Pharaon car il venra au fleuve » si li dit ce dist Nostres Sires; « Lesse mon pueple aler sacrefier a moi"
        },
        {
            "ref": "8:21",
            "text": "et se tu ne le fes, je envoierai à toi et à tes serjans et à ton pueple et à tes mesons toutes manieres de mouches, et seront toutes les mesons d’Egypte plainnes de mouches de diverses manieres;"
        },
        {
            "ref": "8:22",
            "text": "et la terre de Gessem où mes pueples est ferai je cestui jour merveille, car la mouche y sera par quoi tu saches que je suis Sires en la moienne de la terre,"
        },
        {
            "ref": "8:23",
            "text": "et demain sera cils singnes."
        },
        {
            "ref": "8:24",
            "text": "» Nostres Sires le fist ainsi si vindrent mouches."
        },
        {
            "ref": "8:25",
            "text": "Donc apela Pharaon Moysem et Aaron si leur commença à dire: « Alez sacrefier à vostre Seigneur vostre Dieu en ceste terre »."
        },
        {
            "ref": "8:26",
            "text": "Moyses dist: « il ne puet estre ainsi fait. Sacrefierons nous à nostre Segneur nostre Dieu ? »."
        },
        {
            "ref": "8:28",
            "text": ". Pharaon dist: « je vous lesserai aler sacrefier à vostre Seigneur vostre Dieu el desert mes que vous n’alliez plus loing et que vous proiez pour moi »."
        },
        {
            "ref": "8:29",
            "text": "Moyses dist: « Je prierai nostre Seigneur les mouches se departiront de Pharaon et à ses serjans et de son pueple demain, mes ne me vueilles plus decevoir que tu ne lesses aler le pueple sacrefier à nostre Seigneur."
        },
        {
            "ref": "8:30",
            "text": "Donc se parti Moyses de pharon si pria nostre Seigneur"
        },
        {
            "ref": "8:31",
            "text": "et fist sa priere et osta les mouches de Pharaon et de ses serjans et de son pueple, si que une seule n’en demoura mie."
        },
        {
            "ref": "8:32",
            "text": "Donc agreva li cuers Pharaon si que il n’en lessa mie aler le pueple a ceste fois."
        },
        {
            "ref": "9:1",
            "text": "Donc dist Nostres Sires à Moysem: « va à Pharaon si li di Nostres Sires li Dieu des ebrieuz te mande et dist lesses mon pueple aler sacrefier à moi"
        },
        {
            "ref": "9:2",
            "text": "et se tu refuses"
        },
        {
            "ref": "9:3",
            "text": "ma main est moult tres durement grieve pestilence qui venra seur tes champs et tes chevaus et tes asnes et tes chameuls et tes brebis et tes bues"
        },
        {
            "ref": "9:4",
            "text": "et fera Nostres Sires moult tres forment grans merveilles entre les possessions Israel, et entre les possessions des egyptiens, car nulle chose des possessions Israel ne sera perie."
        },
        {
            "ref": "9:5",
            "text": "Et dist Nostres Sires: « li temps comme ce adviendra en ceste maniere demain."
        },
        {
            "ref": "9:6",
            "text": "Fist nostre Sires sa parole que il avoit dite."
        },
        {
            "ref": "9:7",
            "text": "Donc envoia Pharaon veoir se nulle des bestes de Israel estoient peries mes on n’en trouva riens de mort ne de peri et non pourquant s’en orgueilli le cuer et non lessa mie li pueple aler."
        },
        {
            "ref": "9:8",
            "text": "Donc dist Nostres Sires à Moyses et Aaron: « prenez plainnes vos mains de cendres de cheminée si les espand Moyses en l’air devant Pharaon"
        },
        {
            "ref": "9:9",
            "text": "si seront et plaies et vessies enflées en hommes et en bestes et en toute la terre d’Egypte »."
        },
        {
            "ref": "9:10",
            "text": "Donc prirent il cendres des cheminees et vindrent devant Pharaon et Moyses les eslança en l’air si furent faites en hommes et en bestes plaies et vessies enflées."
        },
        {
            "ref": "9:11",
            "text": "Ne li enchanteur Pharaon ne pooient estre devant Moyses pour les plaies que il avoient et qui estoient en toute la terre d’Egypte."
        },
        {
            "ref": "9:12",
            "text": "Et non pourquant endurci Nostres Sires le cuer de Pharaon et ne le voult oïr ainçois comme Nostres Sires avoit dist à Moyses."
        },
        {
            "ref": "9:13",
            "text": "Donc dist Nostres Sires à Moysem: « lieve sus demain au matin, si va devant Pharaon et li di: ce te mande li Dieu des ebrieux et dist lesse mon pueple alez sacrefier à moy"
        },
        {
            "ref": "9:14",
            "text": "car a ceste fois envoierai je toutes mes plaies sus ton cuer et suz tes serjans et sus ton pueple par quoi tu saches que nulz n’est semblables à moi en toutes terre."
        },
        {
            "ref": "9:15",
            "text": "Et ore estendrai je ma main si ferrai et toi et ton pueple de grant pestilence et perdras de terre"
        },
        {
            "ref": "9:16",
            "text": "et pour ce t’ai je mis en siege de moy que je moustré en toi ma force et soit mes nons racontéz (folio 106) en toute terre."
        },
        {
            "ref": "9:17",
            "text": "Encore retiens tu mon pueple et ne l’en lessies aler"
        },
        {
            "ref": "9:18",
            "text": "et pour ce plovrerai je demain en ceste heure tant de gresil* que onques en toute Egypte n’en cheü autant dès primes que elle fu fondée usques a maintenant."
        },
        {
            "ref": "9:19",
            "text": "Ore envoies donques assembler toutes tes bestes et tout quantque tu as aus champs car homme et toutes les bestes qui seront dehors retrouvées et qui ne seroit mie mises ens sus lesqueles le gresil* cherra mourront."
        },
        {
            "ref": "9:20",
            "text": "Cil des serjans Pharaon qui oÿ ces paroles dire, et les craingnant firent leur serjans et leurs bestes (e)nfuir en leurs meisons."
        },
        {
            "ref": "9:21",
            "text": "Et ceulz qui qui orent en despit la parole nostre seingneur leissierent leurs bestes et leurs sejans aus chans."
        },
        {
            "ref": "9:22",
            "text": "Donc dist Nostres Sires à Moysem: « lieve ta main au ciel et soit gresil* seur toutes la terre d’Egypte et de seur hommes et leur bestes et seur toutes les bestes des champs et les herbes en la terre d’Egypte »."
        },
        {
            "ref": "9:23",
            "text": "Donc tendi Moyses la verge au ciel et Nostres Sires fist fondre sus terre tonneres, gresil* et foudres; et plut Nostres Sires gresil* dessus la terre d’Egypte et descendoit le gresil* meslé aveques feu ensemble."
        },
        {
            "ref": "9:24",
            "text": "Et fu si tres grans plenté de ceste pestilence que onques si grant avoit esté en toute la terre d’Egypte."
        },
        {
            "ref": "9:25",
            "text": "Et ocist le gresil* en toute la terre d’Egypte de toutes les choses qui estoient demourées aus champs et hommes et bestes. Et toutes les herbes des champs destruit le gresil* et abati et destruit touz le avirons de la region"
        },
        {
            "ref": "9:26",
            "text": "fors tant seulement en la terre de Gessem, là où li fils Israel estoient: ne chei il menus gresil*."
        },
        {
            "ref": "9:27",
            "text": "Donc manda Pharaon Moyses et Aaron si leur commença à dire: « Je ai peschié. Vostre Sires est justes et je et mon pueple sommes mauvais."
        },
        {
            "ref": "9:28",
            "text": "Or priez pour moi à vostre Seigneur quar il vueille bien lessier le tonner(e) et le gresil*lier et je vous en lairai aler ne plus ne demourroiz ici »."
        },
        {
            "ref": "9:29",
            "text": "Moyses dist: « Comme je serai issus de ceste cité, j’estendrai mes mains à nostre Seigneur et le tonnoire et li gresil* cesseront par quoi tu sac(h)es tout certainement que la terre est à nostre Seigneur."
        },
        {
            "ref": "9:30",
            "text": "Et non pourquant sai ge moult tres bien que toi et tes serjans ne creez mie Dieu »."
        },
        {
            "ref": "9:31",
            "text": "De ceste tempeste furent destrui li lin et li orge pour ce que il estoient encore vert et tendre,"
        },
        {
            "ref": "9:32",
            "text": "mes li forment si n’eurent mal pour ce que il estoient terail. Ne encor n’estoient il mie en espi ce dist li maistre en histoires."
        },
        {
            "ref": "9:33",
            "text": "Donc issi Moyses de la terre si commença a tendre ses mains à nostre Seingneur. Et li tonnoire et li gresil* cesserent que plus ne plut suz terre."
        },
        {
            "ref": "9:34",
            "text": "Comme Pharaons vit que li gresil* et la pluie et li tonneire estoient cesséz, il (a)crut son peschie et engoissa son cuer et de ses serjans"
        },
        {
            "ref": "9:35",
            "text": "et endurci trop ne ne lessa mie aler les fils Israel ainssint comme Nostres Sires l’a(v)oit commandé par Moysem."
        },
        {
            "ref": "10:1",
            "text": "Donc dist Nostres Sires a Moysem: « vas a Pharaon, quar je ai endurci son cuer et de ses serjans pour faire mes signes en eulz, et por ce que"
        },
        {
            "ref": "10:2",
            "text": "tu racontes à tes filz et à tes neveux par quantes fois je ai tourmentéz les Egyptiens et feit mes signes en eulz. Et que vous sachiez tout certainnement que je suis Nostres Sires Dieu »."
        },
        {
            "ref": "10:3",
            "text": "Donc alerent Moyses et Aaron et li distrent à Pharaon: « ce te mande Nostres Sires li Dieu des Ebrieux et dist: « jusques à quant voudras tu estre sougiez à moi ? »."
        },
        {
            "ref": "10:4",
            "text": "Et se tu ne le fez, je amenrai demain locoustes* en toutes tes contrées"
        },
        {
            "ref": "10:5",
            "text": "qui couvreront la face de la terre si que l’en n’en verra riens et mengeront tout ce qui est demouré du gresil*, et mangeront touz les arbres des champs et"
        },
        {
            "ref": "10:6",
            "text": "empliront tes mesons et les meisons de tes serjans et de tous les egyptiens tant que onques ti pere ne ti aieul n’en virent si tres grant plenté jusques à ore ». Et comme il orent dit ceste parole, il s’en partirent."
        },
        {
            "ref": "10:7",
            "text": "Donc distrent à Pharaon si serjant: « jusques à quant soufferrons nous ces maue ? Lessiez en aler ces hommes sacrefier à leur Dieux. Ne vois tu mie que la terre d’Egypte perist ? »."
        },
        {
            "ref": "10:8",
            "text": "Donc rapelerent il Moysem et Aaron à Pharaon qui leur dist: « allez sacrefier à vostre Seigneur vostre Dieu, mes si quel sont ce qui i doivent aler »."
        },
        {
            "ref": "10:9",
            "text": "Moyses respondi: « Homs jeunes et viels et femmes et enfans et fils et filles i devrons aler et mener nos brebis et nos bestailles »."
        },
        {
            "ref": "10:10",
            "text": "Pharaon respondi « Comment en laisserai je aler vous et vos femmes ? Qui puet douter que ne pensiez mauves(e)tie ?"
        },
        {
            "ref": "10:11",
            "text": "Je ne ferai mie ainsi, mes alez vous en sans plus li homme, et sacrefiez à vostre Dieu, et ce avez vos requis ». Et puis les en fist aler de devant lui."
        },
        {
            "ref": "10:12",
            "text": "Donc dist Nostres Sires à Moysem: « estens ta main sus la terre d’Egypte aus locoustes* que elles viengent et demourent toutes les herbes qui sont demourée du gresil* »."
        },
        {
            "ref": "10:13",
            "text": "Lors tendi Moyses la vierge seur la terre d’Egypte et Nostres Sires li amena un moult très durement grant te(mp)s tout celui jour meesmement et (folio 107) celle nuit et lendemain au matin leva li vens locoustes*"
        },
        {
            "ref": "10:14",
            "text": "qui vindrent desseurs toute la terre d’Egypte et en avoit tant en toutes les contrées d’Egypte que onques devant ce n’es avoit tant esté ne jamés ne seront"
        },
        {
            "ref": "10:15",
            "text": "et couvrirent toute la face de la terre et gasterent toutes les choses. Donc furent devourées toutes les herbes de la terre et toutes les pommes des arbres qui du gresil* estoient demourées ne nulle verdure ne demoura ne en arbre ne en herbes ne en toute la terre d’Egypte."
        },
        {
            "ref": "10:16",
            "text": "Donc envoia Pharaon a grant haste querre Moysem et Aaron si leur dist: « J’ai peschié en vostre seingneur vostre Dieu et en vous. Mes ormes pardonnez mon peschié a ceste foiz et proiez nostre seingneur vostre Dieu pour moi que il vueille de moi oster ceste mort »."
        },
        {
            "ref": "10:17",
            "text": "Donc se parti Moyses de Pharaon et aoura nostre Seingneur et Nostres Sires"
        },
        {
            "ref": "10:18",
            "text": "si fist venter un vent d’occident trop durement fort qui geta en la rouge mer toutes les locustes si que une seule n’en demoura en toute la terre d’Egypte."
        },
        {
            "ref": "10:20",
            "text": "Et Nostres Sires endurci le cuer Pharaon et n’en lessa mie aler les filz Israel."
        },
        {
            "ref": "10:21",
            "text": "Donc dist Nostre Sires à Moysem: « Esten ta main el ci(e)l si soient tenebres desseure la terre d’Egypte si espesses qu’on les puist taster »."
        },
        {
            "ref": "10:22",
            "text": "Donques estendi Moyses sa main au ciel si furent faites horribles tenebres desseure la terre d’Egypte  et en toute la contrée"
        },
        {
            "ref": "10:23",
            "text": "si que nuls ne vist de là où il estoit et par mes tout là où li filz Israel habitoient avoit moult grant clarté."
        },
        {
            "ref": "10:24",
            "text": "Donc commanda Pharaon à apeler Moysem et Aaron si leur dist: « Allez sacrefier à vostre Dieu, mes vos brebis et vos bestailles demourront et vos enfans aillent avecques vous »."
        },
        {
            "ref": "10:25",
            "text": "Moyses dist: « Tu meesmement nous do(n)ras les sacrefices que nous offferrons à Nostre Seingneur nostre Dieu"
        },
        {
            "ref": "10:26",
            "text": "car tous nos foucs iront auvecques nous, ne le ongles d’une seule beste dont nous avons mestier ne demourra mie car nous ne savons mie quele chose nous devons sacrefier devant ce que nous serrons venus au lieu »."
        },
        {
            "ref": "10:27",
            "text": "Et Nostres Sires endurci le cuer Pharaon si ne les voult lessier aler."
        },
        {
            "ref": "10:28",
            "text": "Si dist Pharaon à Moysem: « Depar(s) toy de moy et gardes que tu ne voies plus ma face, car sitost come tu te partiras devant moy tu mourras »."
        },
        {
            "ref": "10:29",
            "text": "Moyses respondi « Einsint soit il comme tu as dit. Je ne verrai plus ta face »."
        },
        {
            "ref": "11:1",
            "text": "Donc dist Nostres Sires à Moyses: « encore batrai je Pharaon et Egypte d’une plaie »."
        },
        {
            "ref": "11:2",
            "text": "Si di doncques a trestout mon pueple que li homme demandent à leur amis egyptiens et les femmes a(il)lent veoir à leur voisine egyptiennes leur lessians or et argent"
        },
        {
            "ref": "11:3",
            "text": "car je donrai grace à mon pueple devant les egyptiens. Moyses fu(t) moult grans en la terre d’Egypte. Si li dist Nostres Sires que il deist à Pharaons."
        },
        {
            "ref": "11:4",
            "text": "Et il ala et a lui et il dist: « J’enverrai en Egypte à mienuit"
        },
        {
            "ref": "11:5",
            "text": "si mourront tuit li premier né en terre d’Egypte, du premerain né au Pharaon au premerain né, povre meshine*, et touz li premiers nés de toutes bestes."
        },
        {
            "ref": "11:6",
            "text": "Si sera grans cris en toute la terre d’Egypte si grans onques devant ne fu si grans ne jameis puis ne doist estre."
        },
        {
            "ref": "11:7",
            "text": "Et entre les fils Israel ne occira mie uns chiens ne homs ne bestes par quoi vous sac(h)iez par com grant miracle je devise les egyptiens de Israel."
        },
        {
            "ref": "11:8",
            "text": "Adonc viendront a moi ti serjant si me prieront et diront « Is de ceste terre toi et tous tes pueples qui est sougié s à toy et empres ce istrons nous »."
        },
        {
            "ref": "11:9",
            "text": "Et come il ot ce dit, il se departi de Pharaon moult tres durement courouciéz. Donc dist Nostres Sires à Moysem « Pharaons ne vous orra neient pour ce que moult de signes soient feit en Egypte »."
        },
        {
            "ref": "11:10",
            "text": "Moyses et Aaron firent tous les signes et les moustres qui sont escript de (folio 108) devant Pharaon et Nostres Sires endurci son cuer si n’en lessa mie aler les fils isral de sa terre."
        },
        {
            "ref": "12:1",
            "text": "Donc dist Nostres Sires à Moysem et à Aaron."
        },
        {
            "ref": "12:2",
            "text": "Cilz mois vous sera li commencement des mois et sera li premerains mois de l’an."
        },
        {
            "ref": "12:3",
            "text": "Parlez doncques à toute la compaignie des filz d’Israel le disieme jour de cest mois. preingne d’auscuns un aignel par maisniees et par mesons et se il y a si pou de mesniee."
        },
        {
            "ref": "12:4",
            "text": "qu’il ne puissent mie souffire à mengier l’aignel, il preigne son premerain voisin et tant de la mainsiee que il puissent souffie à mengier l’aingnel"
        },
        {
            "ref": "12:5",
            "text": "li aingiau soit sans tache et d’un an, et se on ne puet avoir aingnel si preigne on au moins un bouquet"
        },
        {
            "ref": "12:6",
            "text": "et le gardez jusques au quatorzieme jour de cest mois si le sacrefiera toute la multitude des filz Israel au vespre"
        },
        {
            "ref": "12:7",
            "text": "et prendront du sanc et en taindront chascun portel et li lintueill des huis des mesons"
        },
        {
            "ref": "12:8",
            "text": "ens esquelle il mengeront les chars en celle nuit rosties au feu."
        },
        {
            "ref": "12:9",
            "text": "Vous ne les mengerois mie cru"
        },
        {
            "ref": "12:10",
            "text": "ne cuit en haste, mes rosti au feu. Vous en mengerois le chief et les piez, et les entraille si que riens n’en demeure jusques au matin et se aucune chose en demeure vous l’ardrois el feu."
        },
        {
            "ref": "12:11",
            "text": "Et si le mengerez en ceste maniere: vous ceindrois les rains et si aurez soliers en vos piés et tendrois bastons en vos mains et le mengerois."
        },
        {
            "ref": "12:12",
            "text": "Et je traspasserai par toute Egypte celle en occiant trestous les premerains nés de la terre d’Egypte et d’ommes et de bestes et je Sires ferai mes jugemens desseur tous les die(u)z d’Egypte"
        },
        {
            "ref": "12:13",
            "text": "et le sans des bestes vous sera en seingnes es mesons là où vous seroiz, car je verrai le sanc si vous espasserai sanz vous faire nul mal en ferant la terre d’Egypte."
        },
        {
            "ref": "12:14",
            "text": "Vous aurois celui jour sollempnel et le celebrerez sollempnellement à nostre Seigneur en vos generacions de perpetuel sollempnitee."
        },
        {
            "ref": "12:15",
            "text": "Vous mengerez .vii. jours les ainnes dès le premier jour ne sera nul levains en vos mesons car qui mengera levain du premerain jour jusques au septieme, il perisse et sera (folio 109) periz de Israel."
        },
        {
            "ref": "12:16",
            "text": "Li premerains jours sera et sainz et sonlempneuls et li septiemes jours autressi."
        },
        {
            "ref": "12:17",
            "text": "Et garderez les azimes, car en cel meesme jour menrai je vostre host hors de la terre d’Egypte si garderez cel jour perpetuel sollempnitee en vos generacions."
        },
        {
            "ref": "12:18",
            "text": "Li premier mois el quatorzieme jour du mois au vespre mengerez vous les azimes jusques au vint et unieme jour de cel mois meesmement au vespre"
        },
        {
            "ref": "12:19",
            "text": "et en ces .vii. jours nulle chose à levain ne soit trouvée en vos mesons, car qui mengera chose à levain il perira de compaignie Israel aussi bien li estranger comme li paien."
        },
        {
            "ref": "12:20",
            "text": "Vous ne mengerois nulle chose à levain en toutes vos habitacions fors azime."
        },
        {
            "ref": "12:21",
            "text": "Donc apela Moyses tous les anciens de Israel si leur dist: « alez si prenez une beste pour vous meemes et sacrefiez pasque"
        },
        {
            "ref": "12:22",
            "text": "et du sanc oingnez le lintueil et chascun portel de vos huis jusques au demain matin"
        },
        {
            "ref": "12:23",
            "text": "car Nostres Sires passera parmi Egypte ferant les egyptiens et comme il trouvera le sanc sus le lintueil et sus les porteaux espandus de vos hui, il trespasse vos mesons ne ne lessera mie le ferans entrer en vos mesons ne vous blecier. Et comme vous serois arivés en la terre que Nostre Sirez vous doit donner si comme il a proumis,"
        },
        {
            "ref": "12:24",
            "text": "vous garderois ces gestes et ces sollemnitez"
        },
        {
            "ref": "12:26",
            "text": "et comme nostre fil diront « quelles sont ces sollempnitez? »,"
        },
        {
            "ref": "12:27",
            "text": "vous leur dirois: « c’est li sacrefices du trespassement nostre Seingneur comme il trespassa seür les mesons des filz Israel en Egypte ferant les egyptiens et delivrans nos mesons. Donc s’enclina tous li pueples si aoura nostre Seigneur."
        },
        {
            "ref": "12:28",
            "text": "Et issirent li filz Israel et firent en la maniere que Nostres Sires avoit command(é) à Moyses et à Aaron, et ainssint comme li maistres dist en histoires il s’assemblerent en la quatorzieme lune ès contrées d’Egypte environ Ramessen ou Gessem qui est tout un là où il avoient longuement demouré et non pourquant dist Josephum qu’il s’assemblerent à la treizieme lune et qu’à paines porent il entendre à istre à la quatorzieme."
        },
        {
            "ref": "12:29",
            "text": "Quant ce vint à mienuit, Nostresires vint et ocist tous les premiers néz d’Egypte dès le premier né de Pharaon jusques au premiers né d’une chetive qui estoit en chartre et tous les premerains nés de toutes bestes."
        },
        {
            "ref": "12:30",
            "text": "Celle nuit se leva Pharaons et vist si serjant et tuit cil d’Egypte si i oit moult grans cris en Egypte car il n’estoit mort (en) nulle meson."
        },
        {
            "ref": "12:31",
            "text": "Donc apela Nostre Pharaon Moysem et Aaron et celle nuit si leur dist:"
        },
        {
            "ref": "12:32",
            "text": "Et prenez nos brebis et vos bestailles si vous en alez et me beneissiés »."
        },
        {
            "ref": "12:33",
            "text": "Les egyptiens meesmement si contraingnoient le pueple à istre hors de la terre en haste et disoient: « nous morrons tuit »."
        },
        {
            "ref": "12:34",
            "text": "Donques partirent li pueples leurs pastes ainçois que elles feussent levées si les lievent en dras et les emporterent sus leur espaules."
        },
        {
            "ref": "12:35",
            "text": "Et firent li filz Israel ainssint comme Nostres Sires avoit commandé à Moysem, et commanderent aus egyptiens les vessiaus d’or et d’argent et moult de vestemens tant pour le loier de leur travaus ce dist li meistres en histoires. Donc il les li avoient demandéz tant pour ce que li tabernacles en feust feiz dont nous parlerons empres."
        },
        {
            "ref": "12:36",
            "text": "Et Nostre Sire donna grace à son pueple de devant les egyptiens si que il leur presterent trestout quanque il leur demanderent et despoillierent ainssint les egyptiens par le commandement nostre Seingneur."
        },
        {
            "ref": "12:37",
            "text": "Donc s’en alerent les filz Israel de Ramessem en Soccoth et estoient aussi comme .iii. cens milliers d’ommes a pié sans les enfans et les femmes et moult de pueples alerent auvecques eulz qui les servoient ce dist li meistres en histoires."
        },
        {
            "ref": "12:38",
            "text": "et menerent avecques eulz moult durement de brebis de divereses manieres."
        },
        {
            "ref": "12:39",
            "text": "Comme il furent venuz en Soccoth, il cuistrent les paste qu’il avoient pris d’Egypte si firent galettez de pains asiz car il ne pooient mie lever pour les egyptiens qui les contraignoient à issir, ne ne les laissoient arrester ne rien appareillier."
        },
        {
            "ref": "12:40",
            "text": "Li filz Israel entrerent en Egypte .cccc. et .xxx. ans"
        },
        {
            "ref": "12:41",
            "text": "et en issirent comme il furent accompli el jour meesmement."
        },
        {
            "ref": "12:42",
            "text": "Ceste nuit nostre Seignneur comme il en mena fors de Egypte est gardable et là coment garder tuit li filz Israel en leur lignées."
        },
        {
            "ref": "12:43",
            "text": "Nostres Sires dist à Moyses: « c’est la religion et la sollempnite pas(qu)e. Nulz (fors) de ligne toie n’en mengera."
        },
        {
            "ref": "12:44",
            "text": "Et si avaint serjans estoit achetéz, il soit circoncis;"
        },
        {
            "ref": "12:45",
            "text": "et ains en mengüe, estrangé et long ne mengeront mie."
        },
        {
            "ref": "12:46",
            "text": "Il sera touz mengiés en chascune meson, ne riens n’emportera-(t)-on hors de la char, ne ne briserois des oz nuls."
        },
        {
            "ref": "12:47",
            "text": "Toutes les compagnes des filz Israel le feront en cele manière."
        },
        {
            "ref": "12:48",
            "text": "Et se aucuns estranges voult entrer en vostre loy et faire pas(qu)e Nostre Seigneur, il soit ainçois circoncis. Adoncques le porra-(t)-il bien celebrer et sera tout ainssint comme li uns de vous. Et celui qui ne sera circoncis n’en mengeront mie"
        },
        {
            "ref": "12:49",
            "text": "et vous. Meesme loy sera à vous et à l’estrangé circoncis qui à vous sera venus."
        },
        {
            "ref": "12:50",
            "text": "Li filz Israel le firent ainssint comme Nostres Sires avoit commandé à Moysem et à Aaron, et en celui jour meesmement mena Nostres Sires fors d’Egypte li filz Israel."
        },
        {
            "ref": "12:51",
            "text": "et en celui jour meesmement mena Nostres Sires fors d’Egypte li filz Israel."
        },
        {
            "ref": "13:1",
            "text": "Nostres Sires parla à Moysem si li dist:"
        },
        {
            "ref": "13:2",
            "text": "« saintefiez moi tous les premerains des fils Israel et des hommes et des bestes, car il sont tuit mien."
        },
        {
            "ref": "13:3",
            "text": "Donc commença à dire Moyses au pueple « souvieigne vous de cest jour en coi vous estes issus d’Egypte et enmené hors à main forte si ne meng(i)ues mie de leur pain à levain »."
        },
        {
            "ref": "13:4",
            "text": "Encore dist Nostres Sires à Moysem, ce dist li meistres en histoires comme Nostres Sires t’aura mené en la terre Channanée et Sethée et Amorée et Enée et Jebusée laquelle il jura à tes peres à donner à toy qui est terre habundant de lait et de miel."
        },
        {
            "ref": "13:5",
            "text": "Tu celebreras ceste sainte coustume en cest mois, tu mengeras azymes .vii. jours"
        },
        {
            "ref": "13:6",
            "text": "et au septieme jour sela la sollempnitez de notre Seingneur."
        },
        {
            "ref": "13:7",
            "text": "Nulle chose à levain ne sera entre vous ne en toutes vos contrées."
        },
        {
            "ref": "13:8",
            "text": "Et tu raconteras à ton filz nostres Sires comme je issi d’Egypte."
        },
        {
            "ref": "13:9",
            "text": "Si sera tous temps autressint comme uns signes en ta main. Et si comme uns escris pendus devant tes ieulx et aussint comme la loy nostre seingneur en ta bouche. Et Nostres Sires te mena fors d’Egypte en main forte."
        },
        {
            "ref": "13:10",
            "text": "Si gardes cest celebremens en son temps"
        },
        {
            "ref": "13:11",
            "text": "et comme il t’aura mené en la terre de Chananée si comme il jura à toy et à tes peres. Et il t’aura donnée."
        },
        {
            "ref": "13:12",
            "text": "Tu deserverras toute chose qu’il n’est de vulve à nostre Seigneur et le premerain nés de tes bestailles et touz les masles saintefieras et offerras à nostre Seigneur."
        },
        {
            "ref": "13:13",
            "text": "Li premerains nés des asnes changeras en une brebis, laquelle tu ociras se tu ne la rachates."
        },
        {
            "ref": "13:14",
            "text": "Et tous les premiers nés de tes filz rachateras en par certain pris. Et comme ton fils te demandera que ceste chose senefie, tu responderas: « Nostres Sires nous mena en main forte hors de la terre d’Egypte, et de la meson de servage"
        },
        {
            "ref": "13:15",
            "text": "car comme li cuers Pharaon fu endurcis, ne il ne nous voult lessier aler, Nostres Sires ocist tous les premerains nés en la terre d’Egypte et d’ommes et de bestes. Et pour ce sacrefie je à Dieu toutes choses masles qui naissent desseur terre, et rachete les premerains nés de mes fils."
        },
        {
            "ref": "13:16",
            "text": "Si sera ceste chose aussi comme uns signes en ta main. Et aussi comme une chose pendue antre tes ieulx en remambrance de ce que Nostres Sires nous mena en main forte hors d’Egypte."
        },
        {
            "ref": "13:17",
            "text": "Quant Pharaon ont laissié aler le pueple Moyses, il ne les mena mie par la terre des philistiens qui estoit voisine à Egypte car il douta que li phelistien ne meissent bataille encontre eulz par quoi il leur convenist repairier en Egypte. Car si comme li mestres dist en histoires, il avoient eues moult de haines aus ancien peres et moult de batailles"
        },
        {
            "ref": "13:18",
            "text": "et pour ce les en mena il par la voie du desert. Si issirent arméz li filz isral de la terre d’Egypte"
        },
        {
            "ref": "13:19",
            "text": "et porta Moyses auvecques lui les os Joseph pour ce qu’il en avoit conjuré en la mort les filz Israel. Et leur avoit dist: « Dieu nous en secora, si emportez mes os auvecques vous »."
        },
        {
            "ref": "13:20",
            "text": "Donques se departirent il de Socoth si fichierent leur herberges en Etham, en la derreniere partie du desert."
        },
        {
            "ref": "13:21",
            "text": "Nostres Sires aloit de devant euls moustrant la voie par jour en unne coulonne de nue contre la chaleur du soleil et par nuit en une coulonne de feu contre les tenebres de la nuit pour ce quar il se gardassent des serpens ce dist li meistres en histoires par quoi seust les manieres et jour et nuit."
        },
        {
            "ref": "13:22",
            "text": "Ne onques ne failli de devant le pueple la coulonne en la nue par jour ne la coulonne de feu par nuit."
        },
        {
            "ref": "14:1",
            "text": "Donc par la Nostres Sires à Moysem et li dist: «"
        },
        {
            "ref": "14:2",
            "text": "parole aus fils Israel si leur di que il retornent un poi vers Egypte ce dist li meistres en histoires, si meirent leur herberges en la region de Phiarhiroth qui est entre (mer et) Magdalum."
        },
        {
            "ref": "14:3",
            "text": "car Pharaons si dira comme il saura que vous serois là que vous serois enclos el desert et que vous ne povez avant aler."
        },
        {
            "ref": "14:4",
            "text": "Et rendurcirai son cuer si qu’il vous suivra et sera glorefiéz en Pharaon et en toute l’ost et sauront li egyptien que je suis Nostres Sires. Et li juif le firent ainssint comme Nostres Sires le commanda."
        },
        {
            "ref": "14:5",
            "text": "Donc fu il noncié à Pharaon que li pueples s’en estoit fouiz, si se mua les cuers et de ses serjans sus le pueple et commencierent à dire: « que avommes nous feit qui en avons leissié aler Israel, si ne nous serviront plue ? »."
        },
        {
            "ref": "14:6",
            "text": "Donc monta Pharaon en son char si mena tout son pueple auvecques lui et part."
        },
        {
            "ref": "14:7",
            "text": "Et tous les chars qui estoient en Egypte et les dux de toute l’ost."
        },
        {
            "ref": "14:8",
            "text": "Et Dieu si endurci le cuer Pharaon, roi d’Egypte, si que il suivi les filz Israel qui estoient issu d’Egypte en main forte."
        },
        {
            "ref": "14:9",
            "text": "Et einssint comme il les suivoient les des uns, il les trouverent en leur herberges sus la mer et toute la chevaucherie et li char et toute l’ost Pharaon estoient en Ahiroth encontre Bellephon."
        },
        {
            "ref": "14:10",
            "text": "Et comme Pharaon s’aproucha, li fils Israel leverent leur ieulx si virent les egyptiens venans emprés."
        },
        {
            "ref": "14:11",
            "text": "et distrent à Moysem: « il estoient en Egypte nul sepulchre. Nous as tu ci amenéz pour mourir en cestui desert ? Pourquoi nous as tu amené hors d’Egypte ?"
        },
        {
            "ref": "14:12",
            "text": "Et ne te deismes nous bien en Egypte: « depars toi de nous si nous leisses servir aus egyptiens car il vauroit mieulx à eulx servir que mourir el desert »."
        },
        {
            "ref": "14:13",
            "text": "Adonc commença à dire Moyses au pueple: « n’aiez mie paour. Estez ce veez les grans merveilles nostre Seigneur que il fera hui, car voous ne verrois mie longuement les egyptiens vous veez maintenant."
        },
        {
            "ref": "14:14",
            "text": "Nostres Sires se combatra pour vous et vous vous tairois et serez tuit roi »."
        },
        {
            "ref": "14:15",
            "text": "Donc dist Nostres Sires à Moysem: « que cries tu à moi ? Di auz filz Israel que il s’en aillent,"
        },
        {
            "ref": "14:16",
            "text": "et tu lieves ta verge en haut et esten ta main dessus la mer, si la devises par quoi li filz Israel aillent à pié sec parmi la mer."
        },
        {
            "ref": "14:17",
            "text": "Et je endurerai les cuers des egyptiens si que il vous suivront et je serai glorefié en Pharaon et en toute l’ost et en les chars et en les chevaucheurs"
        },
        {
            "ref": "14:18",
            "text": "et sauront les egyptien que je sui Nostres Sires Dieu »."
        },
        {
            "ref": "14:19",
            "text": "Donc s’en retorna li angeles nostre seingneur qui aloit devant Israel. Et la coulonne de nue auvecques lui."
        },
        {
            "ref": "14:20",
            "text": "Si sortist derrieres Israel entre les herberges d’Israel et estoit la nue tenebreuse aus egyptien. Ce dist li maistre en histoirest aus juis estoit clere et enluminans la nuit si que il ne pouvoient li uns l’autre aprocher toute la nuit.."
        },
        {
            "ref": "14:21",
            "text": "Donc estendi Moyses sa main sus la mer."
        },
        {
            "ref": "14:22",
            "text": "et entrerent li filz Israel en la moienne de la mer, car l’yaue si estoit à leur destre et à leur senestre tout autressint comme uns murs."
        },
        {
            "ref": "14:23",
            "text": "Donc les commencierent à suivre li egyptien, si entra empres eulz toute la chevalerie Pharaon et tuit li char et les chevaucheurs par mi la mer."
        },
        {
            "ref": "14:24",
            "text": "Il estoit venuz au matin. Et Nostres Sires si le commença à resgarder l’ost des egyptiens par une coulonne de feu, et de nue si l’ocist toute"
        },
        {
            "ref": "14:25",
            "text": "et tourna leur roues de leur chars de dessus dessous el fons de la mer. Comme li Egyptien virent celle tourmente venue, il commencierent à dire li uns à l’autre suivons Israel, car Dieu se combat encontre nous."
        },
        {
            "ref": "14:26",
            "text": "Donc dist Nostres Sires à Moysem « Esten ta main seur la mer parquoy les yaues retornent aus egyptiens sus leur chars et leurs chevaucheries »."
        },
        {
            "ref": "14:27",
            "text": "Quant Moyses ot estendu la main contre la mer, elle s’en retourna à la journée en son premerain lieu. Lors commencerent à fuire li egyptien mais les yaues si leur vindrent à l’encontre, si les envelopa Nostres Sires en mi les vagues."
        },
        {
            "ref": "14:28",
            "text": "Mais les yaues repartirent à leur lieuz si couvrirent les chars et les chevaucheries de trestout l’ost Pharaon qui estoient entre la mer pour servir les juis, si que uns seulz de euz n’en eschapa mie."
        },
        {
            "ref": "14:29",
            "text": "Et li filz Israel si passerent par la moienne de la mer seche, et leur estoient les eaues aussi comme pour aiouder à destre et à senestre,"
        },
        {
            "ref": "14:30",
            "text": "et delivra Nostres Sires en cel jour Israel de la main des egyptiens"
        },
        {
            "ref": "14:31",
            "text": "et vindrent les Egyptiens mors dessus le rivage de la mer. Donc avint tout le peuple Nostre Seigneur et crut en lui et en Moysem son serjant."
        },
        {
            "ref": "15:1",
            "text": "Donc chanterent Moyses et li filz Israel ceste cantique à nostre Seigneur et distrent « Domino gloriose enim magnificatus est equum et ascensorem deiecit in mare », « chantons à nostre Seigneur car il est glorieusement magnefiéz », et jeta et chevaus et chevaucheurs en la mer et firent le cantique tout outre en telle manière comme est ou sautier."
        },
        {
            "ref": "15:20",
            "text": "Adonc prist marie la prophete, la suer Moysem et Aaron, un ta(m)bour en sa main et toutes les femmes alerent empres lui à ta(m)bour et aus paroles."
        },
        {
            "ref": "15:21",
            "text": "Et Marie chantoit et disoit chançons à nostre Seigneur car il est moult très glorieusement magnefiéz et à jetéz et chevaux et chevaucheur en la mer."
        },
        {
            "ref": "15:22",
            "text": "Donc en mena Moyses Israel de la rouge mer et desert de Sur. Si alerent trois jours par le desert et ne trouveront mie eaue,"
        },
        {
            "ref": "15:23",
            "text": "donc vindrent il en Marath si ne porent boivre des yaues de Marath pour ce que elles estoient ameres. De quoi Moyses donna au lieu propre nom, et l’appela Marath qui vaut autant comme « amertume »."
        },
        {
            "ref": "15:24",
            "text": "Donc murmura li pueples encontre Moysem et distrent: « Que buvrons noue ? »."
        },
        {
            "ref": "15:25",
            "text": "Et il cria à nostre Seigneur, et Nostres Sires si moustra une piece de fust que Nostres Sires mist en yaues, et elles furent muées en douceur. La donna Notre Sires aus ebrieus commandemens en jugement, c’est à dire que il leur promist à donner ce dist li maistre en histoires se il vousissent obeir à lui."
        },
        {
            "ref": "15:26",
            "text": "Et leur dist Moyses: « Se tu vois la vois de Nostres Seigneur ton Dieu et se tu fais droiture devant lui. Et se tu obéis à ses (folio 116) commandemens et tu les gardes, je n’amenrai mie desseur toi la langueur que je mis en Egyptes, car je suis Nostres Sires li sauveurres »."
        },
        {
            "ref": "15:27",
            "text": "Donques vindrent il en en Helin là où il fu vent. Et là où .xii. fontainnes estoient et .lxx. paumiers si mistrent leur herberges d’encoste les yaues. Ce dist li maistres en histoires que Josephum dist que petit d’yaue estoit es fontainnes, si comme l’eaue que l’on ostoit aus mains estoit mout tres durement glaiseuse et noient proufitables, si que li paumier estoient si tres durement peris quar il plevoient moult tres petitement deseur terre."
        },
        {
            "ref": "16:1",
            "text": "Ainssint s’en alerent il tant que toute la multitude des filz Israel s’en vindrent tout divisement el desert de Syn qui est entre Helyn et Synaÿ au quinzieme jour de ce mois ce dist li maistres en histoires au trentieme jour de leur issue d’Egypte, ce est à dire comme il celebroient leur seconde paque, si leur faillirent leur viande."
        },
        {
            "ref": "16:2",
            "text": "Et toute l’assemblée des filz Israel commencierent moult tres forment à murmurer encontre Moysem et Aaron el desert"
        },
        {
            "ref": "16:3",
            "text": "et leur distrent: « Dieu que nous fuissons mort en Egypte, là où nous avions les pez treztouz plains de char et si mengions dou pain à mout tres grant plentée. Pourquoy nous avez vous en cest desert amenéz pour nous ocirre toute ceste multitude qui meurt de faim ? »."
        },
        {
            "ref": "16:4",
            "text": "Adonques commença tout maintenants Nostre Seingneur à Moysem à dire: « Je vous plourerai des pains du ciel. Si isse li pueples pour queillir ce que chascun jour souffira à son vivre. Et si effacerai je à cilz qui planeront à ma loy ou non."
        },
        {
            "ref": "16:5",
            "text": "Et le sixieme jour, ce est le vendredi, alez apertement queuillir le double de ce que li pueple d’Israel souloient accoustumeement queillir chascun jour »."
        },
        {
            "ref": "16:6",
            "text": "Donc distrent Moyses et Aaron à tous li filz Israel au vespres: « sa(chi)ez vous que Nostres Sires vous a amenés de la terre d’Egypte."
        },
        {
            "ref": "16:7",
            "text": "Et demain au matin, verrois vous la gloire Nostre Seigneur, car il oï vostre murmurement encontre lui »."
        },
        {
            "ref": "16:9",
            "text": "Donc di Moyses à Aaron « Di à toutes les congregacions des filz Israel venez devant nostre Seingneur car il a oÿ vostre murmurement »."
        },
        {
            "ref": "16:10",
            "text": "Et ainssint comme Aaron parla à toute la compaignie des filz Israel regarderent el desert si virent apparoir la gloire Nostre Seingneur en une nue."
        },
        {
            "ref": "16:11",
            "text": "Adonc parla Nostre Seingneur à Moysem et li commença à dire «"
        },
        {
            "ref": "16:12",
            "text": "Je ai oÿ les murmuremens des filz Israel, si parole à eulz et leur dis au vespre mengerois vous chars. Et lendemain au matin serois vous saouléz de pain, et saurois que je suis vostre Sires et vostre Dieu »."
        },
        {
            "ref": "16:13",
            "text": "Quant li vespre vint, courlieu vindrent qui acouvrirent les herberges."
        },
        {
            "ref": "16:14",
            "text": "Et lendemain au matin vint rousee environ leur herberges. Le meistre dist en histoires que Moyses aouora à Nostre Seingneur lendemain au matin. Et rousée (folio 117) descendi du ciel si cuida Moyses que ce fust pluie. Et comme il en out gouster, il la trouva autresi donc domme miel, et à donques sot il tout certainement que ce estoit li pains que Dieu leur avoit proumis."
        },
        {
            "ref": "16:15",
            "text": "comme li filz Israel le virent, il distrent les uns aus autres « manlyu » c’est à dire « qu’est ce ceci ? », car il ne savoient mie que ce estoit. Donc leur dist Moyses: « c’est ci li pains que Nostres Sires nous a donné à mengier."
        },
        {
            "ref": "16:16",
            "text": "Or oez la parole que Nostres Sires a commandé: chascuns en voist queillir ce qu’il li souffira à mengier, ce est la mesure de Gomor: chascun chief dessous les personnes qui ès tabernacles habitent."
        },
        {
            "ref": "16:17",
            "text": "Li filz Israel le firent ainssint et en cueillirent li un plus et li autre moins."
        },
        {
            "ref": "16:18",
            "text": "Et le mesurerent à la mesure qui estoit apelée Gomer. Et celui qui plus en queilli n’en out mient plus que la mesure de gomer*."
        },
        {
            "ref": "16:19",
            "text": "Donc leur commença Moyses à dire: « Nuls de vous ne garde riens jusques à lendemain en matin »."
        },
        {
            "ref": "16:20",
            "text": "Et elle pourri, et fut moult tres durement plainne de vers. De quoi Moyses se courrouça moult forment à eulz."
        },
        {
            "ref": "16:21",
            "text": "Il en queillirent au matin chascun jour, chascun ce que mestier estoit pour le jour de mengier et comme le soleil desclinoit."
        },
        {
            "ref": "16:22",
            "text": "El vendredi au sisiesme jour, ce est le venredi, cueilloient il doubles viandes, c’est à dire .ii. gomer* chascune personne. Donques vindrent tuit li premier de la multitude à Moysem,"
        },
        {
            "ref": "16:23",
            "text": "et Moyses leur dit: « Nostres Sires a commandé et dist: « Li respons du samedi se sera saintefies à nostre Seigneur ». Faites demain toutes les choses quar il couvient et faire et ouvrer et si cuirez toutes les choses que il couviens cuire pour .ii. jours. Et ce qui demorra, gardez la jusques au demain matin »."
        },
        {
            "ref": "16:24",
            "text": "Il le firent ainssint comme Moyses leur avoit commandé, et la viande si ne pourri mie ne nuls vers ne furent trouvéz."
        },
        {
            "ref": "16:25",
            "text": "Moyses dist: « Mengies hui ce qu’il vous demourra el soir, car il est li sabbas Nostre Seingneur, si n’en trouvera on point hui en champs."
        },
        {
            "ref": "16:26",
            "text": "Cueilliez .vi. jours la viande, quar li septiemes jours si est li sabbas de Nostre Seingneur. Et pour ce n’en trouvera on point aus champs »."
        },
        {
            "ref": "16:27",
            "text": "Quant li septiemes jours vint, li pueples si issirent pour queillir de la viande, mes il n’en trouverent point."
        },
        {
            "ref": "16:28",
            "text": "Adonques dist Nostres Sires à Moysem, et Moyses le dist au pueple: « pourquoi ne voulez vous garder et mes comandemens et ma loy ?"
        },
        {
            "ref": "16:29",
            "text": "Vous veez que Nostres Sires vous a donné le sabbas et que pour ce vous a il données doubles viandes au septiement jour ». Donc garde li pueple viandes au septieme jour."
        },
        {
            "ref": "16:30",
            "text": "Donc garda li pueples le sabbas"
        },
        {
            "ref": "16:31",
            "text": "et appelerent li filz Israel la viande « manne »qui estoit uns menus grains Ce dist li meistres en histoires aussi comme semence de toue blanche. Et li grous* en estoit aussint comme desimile avec miel."
        },
        {
            "ref": "16:32",
            "text": "Adonques dist Moyses: « Oëz le commandement Nostre Seingneur que il m’a commandé. Emples un gomer* de la manne, et le gardes avecques les generacions qui sont à venir, par quoi il connoissent le pain dont je vous ai repeuz el desert comme vous feustes issus d’Egypte »."
        },
        {
            "ref": "16:33",
            "text": "Moyses dist à Aaron: « pren donc un veissel si met ens de la manne plein un gomor, et le met en sauf de devant Nostre Seingneur pour garder leue les generacions à venir »."
        },
        {
            "ref": "16:34",
            "text": " Et Aaron le fist ainsint et le mist à garder."
        },
        {
            "ref": "16:35",
            "text": "El tabernacle li fils de Israel si coummencierent errament à mengier la manne quarante ans trestous entiers et acomplis, jusques à tant que eulz furent venus en terre et i furent habitablement. Et en ceste maniere comme je vous conte furent euls peu de ceste viande. Ce dist li meistres en histoires jusques à tant que furent venuz et habitéz pres des contrées de la terre que l’en appel Channaam qui est moult pres de la terre et de la contrée qui est autressint appellée Egypte."
        },
        {
            "ref": "16:36",
            "text": "« Gomer* » ce commença li meistres en histoires à dire que est la disieme plartie d’une mesure que l’en appele « Ephim* »."
        },
        {
            "ref": "17:1",
            "text": "Adonques s’en ala auvecques la multitude des filz Israel du desert de Sin. Par leur mansions selonc la parole Nostre Seigneur, si mistrent tout eramment en leur herberges en Naphidim; et sachies que là il n’avoit il nulle yeaue (a)bonne au pueple."
        },
        {
            "ref": "17:2",
            "text": "Donc commencierent il à tencier* encontre Moyses et distrent: « Donne nous de l’yaue à boivre ». Moyses si leur respondi: « pourquoy tenciez* vous encontre moi ? Ne pourquoy temptez vous Nostre Seingneur ? »."
        },
        {
            "ref": "17:3",
            "text": "Si out li pueples grant soif et grant diset d’yaue à boivre, si commença li pueples à murmurer encontre Moyses et distrent: « Pourquoy nous feis tu istre d’Egypte pour ocire nous et nos enfans et nos bestailles de soif? »."
        },
        {
            "ref": "17:4",
            "text": "Donc commença à crier Moyses à nostre Seigneur et dist: « Que ferai je à cest pueple ? Il me lapideront tantost ». Nostres Sires dist à Moysem: «"
        },
        {
            "ref": "17:5",
            "text": "Va t’en devant le pueple ». « Et pren auvecques toi des anciens de Israel et pren en ta main la verge dont tu feris le fleuve et t’en vas."
        },
        {
            "ref": "17:6",
            "text": "Et je ne serai la devant toi seur la pierre Oreb, et tu ferras la pierre si en istra eaue à boivre au pueple. Moyses le fist en telle manière devant les anciens de Israel"
        },
        {
            "ref": "17:7",
            "text": "si appela le non de celui lieu « temptacion » por la tenté des filz Israel et pour ce qu’il tempterent nostre Seigneur et distrent « est Dieu ou nous ou non ? ». I vint Amalech si se combati encontre Israel."
        },
        {
            "ref": "17:9",
            "text": "Adoncqques commença à dire Moyses à Josue: « esliz des fors hommes si t’en va combattre encontre Amalech. Et je serai demain el sommet de la montaigne et aurai en ma main ma verge »."
        },
        {
            "ref": "17:10",
            "text": "Si fist ce que Moyses li avoit commandé, si se combati encontre Amalech. Et Moyses, et Aaron et Hur si montèrent de (folio 119) desseure le plus haut de la montagne."
        },
        {
            "ref": "17:11",
            "text": "Et tout maintenant comme Moyses levoit ses mains en l’yaue, Israel si vainquoit Amalech. Et tout erramment comme il les abaissoit un petit, Amalech si vainquoit Israel"
        },
        {
            "ref": "17:12",
            "text": "car comme les mains à Moyses estoient pesans et traveilliées de tenir les en haut, si les començoit à beissier à la fois pour ce quar elles estoient traveilliées. Et adonques vainquoit Amalech Israel. Quant Aaron et Hur perceurent ceste chose, il commencièrent à prendre une pierre, se le firent tout erramment seoir de dessus, si li soustenoient les mains de chascune partie si ne leissierent point ses mains jusques à tant que il fu soleil couchant."
        },
        {
            "ref": "17:13",
            "text": "Et Josué si comença adonques à enchacier Amalech et son pueple par espée."
        },
        {
            "ref": "17:14",
            "text": "Adonques dist Nostres Sires à Moysem: « Escrit de ceste chose en ramembrance et la baillez à Josué. Car je plannerai la memoire Amalech de dessous le ciel. »."
        },
        {
            "ref": "17:15",
            "text": "Là fist Moyses un autel, et appela Nostres Sires son non « mes essaucemens ». Et si dist enquores auvecques tout ce «"
        },
        {
            "ref": "17:16",
            "text": "le main de Nostres Sires », et « la bataille de Dieu » encontre amalech de generacion en generacion."
        },
        {
            "ref": "18:1",
            "text": "Quant Jethro, li prestre de Madyam qui estoit cousins Moysem oï dire toutes les choses que Dieu avoit faites à Moysem et à Israel son pueple que Nostres Sires les avoit menes hors d’Egypte,"
        },
        {
            "ref": "18:2",
            "text": "il prist Sephore sa fille et la fille à la femme Moysem, laquelle Moyses avoit avoit rennoié comme il ala tout premierement à Pharaon."
        },
        {
            "ref": "18:3",
            "text": "Et prist autressi ses .ii. filz dont li non uns ot a non Gerssan"
        },
        {
            "ref": "18:4",
            "text": "et li autres Eliezer."
        },
        {
            "ref": "18:5",
            "text": "Si vint Jethro, li cousins Moysem et si filz et la femme à Moysem el desert, là où les herbes estoient d’encoste la montaigne Dieu."
        },
        {
            "ref": "18:6",
            "text": "Et manda à Moysem ainssint: « Jethro tes cousins vient à toi, et ta femme et ti dui filz auvecques lui »."
        },
        {
            "ref": "18:7",
            "text": "Donc si ala Moyses à l’encontre si ele commença à aourer et à beisier et s’entresaluerent par paroles paisibles. Quant Jethro fu entrés en tabernacle Moysem,"
        },
        {
            "ref": "18:8",
            "text": "Moyses li conta toutes les choses que Nostres Sires ot feites à Pharaon et aus egyptiens pour Israel, et tout le travail qu’il avoient fait en la voie dont Nostres Sires les avoit delivréz."
        },
        {
            "ref": "18:9",
            "text": "Donc fu Jethro moult liéz de tous les biens que Nostres Sires out fait à Israel, et de ce qu’il les avoit delivréz des Agyptiens,"
        },
        {
            "ref": "18:10",
            "text": "et dist: « beneoiz soit Nostres Sires comme il vous a (folio 120) delivréz des mains aus egyptiens et de la main Pharaon et qui a osté son pueple de la main d’Egypte."
        },
        {
            "ref": "18:11",
            "text": "Or sai je bien tout certainement que Nostres Sires si est grant desseur trestouz Dieux."
        },
        {
            "ref": "18:12",
            "text": "Adonques offri Jethro li cousins Moysem sacrefices à Dieu. Et Aaron et li anciens de Israel si vindrent mengier auvecques lui de devant Nostre Seigneur."
        },
        {
            "ref": "18:13",
            "text": "A l’autre jour ce fist Moyses pour jugier le pueple qui devant lui fu du matin jusques au vespres."
        },
        {
            "ref": "18:14",
            "text": "Quant Jethro ses cousins sut toutes les choses que il feisoit au pueple; il dist: « Que est ce que tu fes au pueple ? Pourquoi si(e)z tu ici tout seul ? Et tous li pueples si atent du matin jusques au vespre ? »."
        },
        {
            "ref": "18:15",
            "text": "Moyses respondi: « li pueples à moi demande jugemens et sentences droiturieres,"
        },
        {
            "ref": "18:16",
            "text": "car comme aucunne discorde ou aucuns plez est entre eulz, il viennent à moi pour jugier entreulz et pour eulz moustrer les commandemens de Dieu et ses loys »."
        },
        {
            "ref": "18:17",
            "text": "Jethro dist: « Tu ne feis mie bien."
        },
        {
            "ref": "18:18",
            "text": "Tu ne travailles de fol travail et toi et tous li pueples qui est auvecques toi. Tu feiz moult plus que tu ne pries, ne tu ne pourroies tout seul ceste chose souffrir,"
        },
        {
            "ref": "18:19",
            "text": "mes croi mon conseil si sera Nostres Sires auvecques toi: fai et enseigne au pueple tout ce qui a Dieu apartient,"
        },
        {
            "ref": "18:20",
            "text": "et leur racontes ce que Dieu te dist. Et la leur manniere de sacrefier et d’aourer et tout ce eulz doivent faire »."
        },
        {
            "ref": "18:21",
            "text": "Et si esliz de tout cest pueple hommes puissans et creignans Dieu, es qui eulz toute verite soit, et qui héent avarice."
        },
        {
            "ref": "18:22",
            "text": "et soient jujans les pueples et tous temps. Et les tres grans cas raporteront à toi. Et soient juges des meneurs si seras allegié de si grans fais."
        },
        {
            "ref": "18:23",
            "text": "Se tu feiz ce, tu feras les comandemens nostre Seigneur, et pourras soustenir ses commandemens et s’en retournera tous li pueples à leur lieux empais."
        },
        {
            "ref": "18:24",
            "text": "Comme Moyse oï ce, il fist toutes les choses que Jethro li avoit conseilliées."
        },
        {
            "ref": "18:25",
            "text": "Et eslut tous les sages hommes de tout Israel, et en fist princes du pueples et centeniers, et cinquanteniers et diseniers"
        },
        {
            "ref": "18:26",
            "text": "qui jujoient les pueples tous temps. Et les plus gries causes raportoient à lui, et jujoient sans plus les legiers."
        },
        {
            "ref": "18:27",
            "text": "Empres ce s’en repaira Jethro en sa voie."
        },
        {
            "ref": "19:1",
            "text": "Au tiers mois de l’issue d’Israel de la terre d’Egypte vindrent il en cel jour el desert de Synaÿ,"
        },
        {
            "ref": "19:2",
            "text": "car il se partirent de Raphidim et par vindrdent el desert de Synaÿ et mistrent leurs herberges en cel meismes lieu, et tendirent là leurs tentes de desous la montaigne."
        },
        {
            "ref": "19:3",
            "text": "Et Moyses si monta à Dieu, et Nostres Sires l’apela de la montaigne si li dist: « tu diras ce à la mesniee Jacob, et la numeras aus filz Israel: «"
        },
        {
            "ref": "19:4",
            "text": "vous avez veü tout ce que je ai fait aus egyptiens, et comment je vous portai deseure les euaes."
        },
        {
            "ref": "19:5",
            "text": "Et se vous oez ma vois et gardez mon comandement, donc serois vous mon pueples par de devant pueples; car toute la terre si est moie,"
        },
        {
            "ref": "19:6",
            "text": "et vous me serois en gent sainte ». Ces paroles parleras tu au filz Israel »."
        },
        {
            "ref": "19:7",
            "text": "Don vint Moyses si apela tous les plus grans du peuple si leur commença à dire tout maintenant toutes les paroles que Dieu leur mandoit."
        },
        {
            "ref": "19:8",
            "text": "Tous le pueples respondit ensem(b)le: « Nous ferons toutes les choses que Nostres Sires a dites »."
        },
        {
            "ref": "19:9",
            "text": "Donc raconta Moyses toutes les parole du pueple à Nostre Seingneur, et Nostres Sires dist: « je verrai à toi en une nue, si m’ora li pueples parler à toy pour ce qu’il te croie parmenablement ». Donc renunça Moyses toutes les paroles Nostre Seingneur au pueple."
        },
        {
            "ref": "19:10",
            "text": "Donques li dist Nostres Sires: « Va t’en au pueple, si les saintefies hui et demain, et si levent leur vesteures"
        },
        {
            "ref": "19:11",
            "text": "et saoient apparillies au tiers jour. Car au tiers jour descendra Nostres Sires devant tout le pueple sus le mons de Synaÿ"
        },
        {
            "ref": "19:12",
            "text": "mes di leur et leur met leur termine jusques là où il iront et leur commande et di: « Gardez que vous ne montez mie seur la montage ne de riens ne la touche, car qui la touchera, il morra de mort"
        },
        {
            "ref": "19:13",
            "text": "non mie de mains commes ains sera ocis de pierres ou effondrés de dars, que que ce soit ou beste ou homme, il ne vivra mie ». Comme la buisine* commencera à sonner, (qu’)il viengnent donques vers la montaigne »."
        },
        {
            "ref": "19:14",
            "text": "Donques descendi Moyses de la montaigne au pueple, si les saintefia et comme il orent lavées leur vestures, il leur dist: «"
        },
        {
            "ref": "19:15",
            "text": "soiez appareilliéz et n’aprochez point à vos femmes »."
        },
        {
            "ref": "19:16",
            "text": "Li tiers (jours) vint et la matinee esclarri et li pueple si commencièrent à oïr les tonneres et esclairs et foudres et une tres espesse nue, si commença à couvrir la montaigne et une buisine* commença à sonner. Adonques ot li pueple moult tres grant paour qui estoit es herberges."
        },
        {
            "ref": "19:17",
            "text": "Com mena Moyses le pueple hors à l’encontre de nostre Seigneur si s’aresterent au pié du mont."
        },
        {
            "ref": "19:18",
            "text": "Et tous li mons de Synaÿ fumoit car Nostres Sires estoit dedesus en feu. Si en issoit fumee aussint comme d’une fournaise et estoit toute la montaigne epouvantable."
        },
        {
            "ref": "19:19",
            "text": "Et li sons de la buisine* oïssoit de plus en plus, et plus longuemens duroit."
        },
        {
            "ref": "19:20",
            "text": "Et Nostres Sires si monta de dessus le sommet de la montaigne de Synaÿ et commença à appeler à lui Moysem el sommet de la montaigne"
        },
        {
            "ref": "19:21",
            "text": "et li dist: « Descent et conjure le pueple qu’il ne veuillent mie trespasser les termines pour veoir Nostre Seingneur, que grans multitude de eulz ne perisse »."
        },
        {
            "ref": "19:22",
            "text": "Et li prestres: « c’est à dire li plus grant del pueple » soient santefie que je ne les ocie."
        },
        {
            "ref": "19:23",
            "text": "Moyses dist à Nostre Seigneur: « Li pueples ne pourra monter en la montaigne de Synaÿ, car tu as commandé et dist à moi: « met au pueple termines entour la montaigne et si la saintefie »»."
        },
        {
            "ref": "19:24",
            "text": "Nostres Sires li dist: « Va et descent et remonteras et Aaron auvecques toi. Et li prestres ne li pueples ne trespassent mie les termines ne ne monteront à Nostre Seingneur qu’il ne les ocie »."
        },
        {
            "ref": "19:25",
            "text": "Donc descendi Moyses au peuple si leur conta toutes ces choses."
        },
        {
            "ref": "20:1",
            "text": "Nostres Sires parla à euls à toutes ces paroles et dist: « si que tuit louent à plain »."
        },
        {
            "ref": "20:2",
            "text": "je suis Nostres Sires tes Dieu qui te mena dehors la terre d’Egypte et de la meison de servage."
        },
        {
            "ref": "20:3",
            "text": "N’aiez mie autre Dieu que moi."
        },
        {
            "ref": "20:4",
            "text": "Ne fai nulles ydoles. Empres ce dist Nostres Sires pour confermer ce que il avoit dist et pour ce quar il s’en gardassent mieux: «"
        },
        {
            "ref": "20:5",
            "text": "je suis Nostres Sires tes Dieu, fors et jalous et visitans les peschiez des peres suz les fils jusques en tierce. Et en la quarte generation de ceulz qui me heent"
        },
        {
            "ref": "20:6",
            "text": "et faisant misericorde à ceulx qui m’aiment et gardent mes commandemens »."
        },
        {
            "ref": "20:7",
            "text": "Tu ne prendras mie le non de ton Dieu en vain. C’est à dire ce dist li maistres en histoires, tu ne jurras mie faussement ne sans cause ne en voidie par le non de ton Dieu ne fera vaine sonneur en sentant de lui mauvaisement, car Nostres Sires ne leissera mie sans vengier celui qui jurra le non nostre Seignenur ton Dieu pour neent."
        },
        {
            "ref": "20:8",
            "text": "Souvieigne toi de santefier et de garder le jour du samedi."
        },
        {
            "ref": "20:9",
            "text": "Tu ouvreras .vi. jors en la semaine,"
        },
        {
            "ref": "20:10",
            "text": "et le septieme jour ou sabbat nostre Seigneur ton Dieu ne feras noeint ne toi, ne tes filz ne ta fille ne tes serjans ne t’ancelle ne tes chevaus ne nuls estranges qui soit en ta meson"
        },
        {
            "ref": "20:11",
            "text": "car en .vi. jours fist Dieu le ciel et la terre et la mer, et toutes les choses qui ens sont. Et ainssint comme li mestres dist en histoires, nous gardons le septieme jour en tant comme nous gardons le diemenche en son lieu."
        },
        {
            "ref": "20:12",
            "text": "Honneure ton pere et ta mere que tu aies longue vie seur terre, et Nostres Sires tes Dieu le te donra."
        },
        {
            "ref": "20:13",
            "text": "Ne fai mie ocision,"
        },
        {
            "ref": "20:14",
            "text": "Ne fais mie fornicacion,"
        },
        {
            "ref": "20:15",
            "text": "Ne fai mie larrecin,"
        },
        {
            "ref": "20:16",
            "text": "Ne di mie encontre ton proisme fauls temoignage,"
        },
        {
            "ref": "20:17",
            "text": "Ne convoite mie le meison de ton voisin. Ne desires sa femme ne son serjant ne s’ancelle, ne son buef, ne son asne, ne nulle chose qui tueue ne soit."
        },
        {
            "ref": "20:18",
            "text": "Tous li pueples soient des lois devant dites, et veoit la clarte. Et le son de la buisinne et veoit la montaigne fumant si furent esitans et esturent de loingn."
        },
        {
            "ref": "20:19",
            "text": "Et distrent à Moysem: « Paroles tu à nous et nous t’orrons. Nostres Sires ne parole plus à nous que nous ne muirions »."
        },
        {
            "ref": "20:20",
            "text": "Moyses dist au pueple: « n’aies mie paour, Dieu est ici venus pour vous esprouver et pour ce que vous le cremez* et ne peechies mie »."
        },
        {
            "ref": "20:21",
            "text": "Doncques estut li pueple de loign, et Moyses si vint en l’oscurte de la lunne là où Dieu estoit."
        },
        {
            "ref": "20:22",
            "text": "Derechief commença Nostres Sires à dire à Moyses de ce auz filz Israel: « vous veez que je ai du ciel parlé à vous."
        },
        {
            "ref": "20:23",
            "text": "Vous ne ferois nul Dieu d’argent ne d’or"
        },
        {
            "ref": "20:24",
            "text": "meis feites à moi un autel de terre et offres sus en sacrefices vos brebis et vos bues en tous les lieus là où ramembrance sera faite de mon non. Et je ven(d)rai à toi et te beneirai."
        },
        {
            "ref": "20:25",
            "text": "Et se tu fais à moi autel de pierre, tu ne le feras mie de pierres tailliées, quar se tu i mets ou atouches ton oustel ou ton fer, il sera soilliéz"
        },
        {
            "ref": "20:26",
            "text": "ne tu ne montes mie par degrez à mon autel que ta laidure ne soit revelée »."
        },
        {
            "ref": "21:1",
            "text": "Ces jugemens proposeras tu aus filz Israel:"
        },
        {
            "ref": "21:2",
            "text": "se tu achetes un serf ebrieu, il servira .vi. ans. Et au septieme an s’empartira de toi frans"
        },
        {
            "ref": "21:3",
            "text": "et en teulz vesteur comme on li entra."
        },
        {
            "ref": "21:4",
            "text": "Et se il avoit femme, et elle ait enfante enfans, la femme et li enfant si seront au seingneur de la terre ce dist li maistres en histoires."
        },
        {
            "ref": "21:5",
            "text": "Et li homs si s’en voist atoutes ses vesteures et se l’ommes dist « J’aimme mon Seigneur et ma femme et mes enfans si ne m’en veult mie aler frans ainçois vueil demourer comme sers proprement »,"
        },
        {
            "ref": "21:6",
            "text": "ses Sires si le voist presenter aus prestres. Et li peerce l’oreille d’une alesne* en singne de perpetuel servage. Et sois lors tant comme il vourra ou jusque à l’an inquilée."
        },
        {
            "ref": "21:7",
            "text": "Aucuns vent sa fille en baille. Elle ne se deparre mi de son Seigneur aussi comme ancelles* sont acoustumées de partir de leur saingneur."
        },
        {
            "ref": "21:8",
            "text": "Et se elle li deplaist de devant le septieme an, il la pourra leissier alez et donner congie mes il ne la pourra mie vendre à autrui ne ne li pourra mie denoier ne refuser le loier de sa chastée. "
        },
        {
            "ref": "21:9",
            "text": "S’il l’achete auvecque son filz, il li fera en la maniere que devant est dite pour son fils aussi comme pour lui ce dist li meistres en histoires."
        },
        {
            "ref": "21:10",
            "text": "Et se il en donne une autre à son fils, il li doit donner douaire* et noces et vesteures. C’est à dire quar il li doit donner mari pour le loier de sa chastée. Et s’il n’a mie feit à lui ces trois chose, c’est à dire qu’il n’en a mie feit sa concubine ne il n’a prise à femme ne il ne l’a donnée à son filz,"
        },
        {
            "ref": "21:11",
            "text": "elle s’en voist senz argent et sanz loier."
        },
        {
            "ref": "21:12",
            "text": "Qui fiere homme et l’ocist à escient et de volente, il muire."
        },
        {
            "ref": "21:13",
            "text": "Et qu’il ne l’ocie mie à escient ne de volente, je (le) metré lieu là où il doit fuir."
        },
        {
            "ref": "21:14",
            "text": "et s’aucuns par envie et malice ocist un homme. Estache l’homme de mon autel et le feit mourir. "
        },
        {
            "ref": "21:15",
            "text": "Qui maudira son pere et sa mere, (qu’)il muire."
        },
        {
            "ref": "21:18",
            "text": "Se un homs fiert son proisme de pierre ou de poing, et (que)celui ne muert mie eins en gist en son lit,"
        },
        {
            "ref": "21:19",
            "text": "et (qu’)il se lieve empres et s’en va hors apuiant à un baston; (que) cil qui le feri en soit delivrés en telle maniere qu’il rende au feru ses douomages et en muire."
        },
        {
            "ref": "21:20",
            "text": "Et en aucuns choses, qui ferra son serf ou s’ancelle* d’une verge et il en meurent en ses mains: il est couplables du meffeit."
        },
        {
            "ref": "21:21",
            "text": "Et se il vit un jour ou .ii., il n’en a nulle painne pour ce quar il soit sien par argent."
        },
        {
            "ref": "21:22",
            "text": "Qui ferra une grosse femme d’enfant par quoi elle en face l’enfant mort mes qu’elle vive, (qu’)il soit en tel dommage comme le maris de la femme voudra ou comme li juge jugeront."
        },
        {
            "ref": "21:23",
            "text": "Et se la femme en muere, il vendre vie pour vie,"
        },
        {
            "ref": "21:24",
            "text": "oeil pour oeil, dent pour dent, main pour main, pié pour pié,"
        },
        {
            "ref": "21:25",
            "text": "arssion pour arssion, plaie pour plaie, bateur pour bateur."
        },
        {
            "ref": "21:26",
            "text": "Se aucuns fiert son serf ou s’ancelle* es ieulx par quoi il en soit avugle, il les doit franchir pour l’oeill que il a crevé."
        },
        {
            "ref": "21:27",
            "text": "Et s’il leur a brisié les dens, il les doist aussint franchir."
        },
        {
            "ref": "21:28",
            "text": "Si un bues fiert un homme de la corne, ou une femme, et il muerent, (qu’) il soit acraventéz* de pierres ne la char n’en soit mie mengiée. Et li sires du buef en soit quites. "
        },
        {
            "ref": "21:29",
            "text": "Mes se li buef est hurterres de cornes par coutume et on en met son Seigneur a raison, et l’en si moustre qu’il l’en ferme et il ne le fert mie. Se il ocist sur ce ou homme ou femme, il soit acraventéz* de pierres. Et ses sires soit ocis."
        },
        {
            "ref": "21:30",
            "text": " Il doinst pour sa vie racheter quanque l’en li demandera."
        },
        {
            "ref": "21:31",
            "text": " Et se il ocist filz ou fille de sa corne, il soit en aut(ret)elle sentence."
        },
        {
            "ref": "21:32",
            "text": "Et s’il ocist ou serf ou ancelle*, li sires du buef doint au seingneur pour le serf ou l’ancelle* trente pieces d’argent. Et li bues soit acraventéz* de pierres."
        },
        {
            "ref": "21:33",
            "text": "S’aucuns feit une fosse et il ne la cueuvre mie, et buef, ou asne chiée ens,"
        },
        {
            "ref": "21:34",
            "text": "li sires de la fosse en doit vendre le pris. Et il soient sien tuit mort."
        },
        {
            "ref": "21:35",
            "text": "S’un buef ocist autrui buef, leur seingneur vendent le bue et partissent entre euls le pris de la char dou mort."
        },
        {
            "ref": "22:1",
            "text": "S’aucuns emble* une beste quel qu’ele soit et il l’ocist ou la vent: (qu’)il vende .v. bestes pour le buef et quatre brebis pour la brebis."
        },
        {
            "ref": "22:2",
            "text": "S’uns lierres brise une meison qu’il (soit) ocist. Cil qui l’ocist est descou(l)péz de la mort,"
        },
        {
            "ref": "22:3",
            "text": "et s’il l’ocist puis que le soleil est levéz, il est homicides et doit estre ocis."
        },
        {
            "ref": "22:5",
            "text": "S’aucuns a dommagé le champ ou la vingne d’autrui, et il y lesse pestre sa beste, il vende pour le pris du dommage de tout le meilleur de son champ ou de sa vingne."
        },
        {
            "ref": "22:7",
            "text": "S’aucuns baille à son ami argent ou aucun veissel en garde, et on les emble* à celui qui les a pris en garde: s’on trove le larron, il en rende le double."
        },
        {
            "ref": "22:8",
            "text": "Et s’on ne le trueve, celui qui les a receüz en garde soit menéz aus prestres et jure qu’il n’ait fait ne fraude ne voisdie,"
        },
        {
            "ref": "22:9",
            "text": "ne chose com dommages peust venir à la chose son proisme n’en buef, n’en asnes, n’en brebis, ne en vesteüres. Et se li prestres le jugent, il en vendra le double à son proisme."
        },
        {
            "ref": "22:10",
            "text": "S’aucuns baille à son proisme, buef ou asne ou brebi ou aucune autre beste à garder et il muerent ou afaiblient ou il sont pris des ennemis et nulz ne le voit;"
        },
        {
            "ref": "22:11",
            "text": "(que) cil qui les a receüs en garde jure qu’il n’a mie feit dommage de la chose son proisme et reçoive li sires de la chose le sairement; cilz en est quitez."
        },
        {
            "ref": "22:12",
            "text": "Et se l’en li emble*, il vende le dommage au seingneur de la chose."
        },
        {
            "ref": "22:13",
            "text": "Et se beste l’a ocis, (qu’)il la porte au seingneur de la chose ocise et n’en vende mie le dommage."
        },
        {
            "ref": "22:14",
            "text": "Si oms emprunte une des choses devant dites et ils muerent, là où li sires de la chose ne soit mies presens, (que) li emprunterres les vende."
        },
        {
            "ref": "22:15",
            "text": "Et se li sires de la chose est presentement à la mort, cil n’en vende mie meesmement se il la loué por loier."
        },
        {
            "ref": "22:16",
            "text": "S’aucuns deçoit une pucelle n’aiant mariée et il gist charnellement auvecques lui: il la doit prendre à femme."
        },
        {
            "ref": "22:17",
            "text": "Et se li peres de la pucelle ne li vuet donner à femme, il li rende l’argent selonc la grandeur des douaires* que pucelles ont acoustume à prendre."
        },
        {
            "ref": "22:18",
            "text": "Ne lesses mie les maufaiteurs nuire"
        },
        {
            "ref": "22:19",
            "text": "qui est de char auvecques beste: (qu’)il muire."
        },
        {
            "ref": "22:20",
            "text": "Qui sacrefie aus Dieu fors à moi tout seul, (qu’)il soit ainssint ociz."
        },
        {
            "ref": "22:21",
            "text": "Ne courrources ne ne tourments nulz estrangés, quar (quant) vous fustes estrangés en la terre d’Egypte,"
        },
        {
            "ref": "22:22",
            "text": "ne nuisiez mie aus veuves ne aus orphelins"
        },
        {
            "ref": "22:23",
            "text": "car se vous leur faites mal, il crieroit à moi et je oirai leurs cris"
        },
        {
            "ref": "22:24",
            "text": "et je serai foursenéz seür vous et vous ferrai d’espée."
        },
        {
            "ref": "22:25",
            "text": "Et seront vos femmes veuves et vos fils orphelins."
        },
        {
            "ref": "22:25",
            "text": "Se tu prestes argent à mon povre pueple, ne le contrains mie à prendre aussint comme un colleries*, ne n’en pren usure."
        },
        {
            "ref": "22:26",
            "text": "Et se tu pren aucun vestement en gages de ton proisme, rent li ains le soleill levans"
        },
        {
            "ref": "22:27",
            "text": "s’il n’a plus que vestir ou en sol gesit. Car s’il crie à moi, je les sauverai car je suis misericors."
        },
        {
            "ref": "22:28",
            "text": "Ne destrai mie des prestres. Ne ne maudi le prince de ton pueple."
        },
        {
            "ref": "22:29",
            "text": "Ne t’atar(d)es mie à ofrir à moi tes dismes et tes premiers fruis."
        },
        {
            "ref": "22:30",
            "text": "Donnes moi le premier de tes fruis de bues. Et de brebis feras tu aussint."
        },
        {
            "ref": "22:31",
            "text": "Ne mengiez nulle char dont beste morte (mais) gete la aus chiens."
        },
        {
            "ref": "23:1",
            "text": "Ne di mies faus tesmoignange pour les mauvez."
        },
        {
            "ref": "23:2",
            "text": "Ne t’acordes mie à sentence de pluseurs pour laissier à voir dire."
        },
        {
            "ref": "23:3",
            "text": "N’aiez mie pitie du povre en sa besoigne non s’il a tort, mais fai li aussi bien droit comme au riche."
        },
        {
            "ref": "23:4",
            "text": "Se tu encontres le bues de ton annemi, ou son asne avant, ramainnez lui."
        },
        {
            "ref": "23:5",
            "text": "Se tu vois l’asne de celui que tu hez gesir de dessous son fais, ne passes mie outre mes aide li a lever sus."
        },
        {
            "ref": "23:6",
            "text": "N’is mie de droit jugement de povre. Fui mençongne."
        },
        {
            "ref": "23:7",
            "text": "N’ocis mie le nient nuisant et le juste."
        },
        {
            "ref": "23:8",
            "text": "Ne pren mie dons en jugement, car il avuegle les sages et il bestournent les paroles des justes."
        },
        {
            "ref": "23:9",
            "text": "Ne soies mie moleste* à l’estrange car vous fustes estrange en la terre d’Egyte."
        },
        {
            "ref": "23:10",
            "text": "Tu semeras .vi. ans ta terre. Tu semeras .vi. ans ta terre et assembleras les garnisons."
        },
        {
            "ref": "23:11",
            "text": "Et au septieme tu lesseras reposer pour mengier les povres de ton pueple. Et ce qui leur demorra, mange tout les bestes des chams; ainssint feras tu de tes vingnes et de tes oliviers."
        },
        {
            "ref": "23:12",
            "text": "Tu ouvreras .vi. jours et au septieme, tu te reposeras si se reposeront tes bues et tes asnes. Et li fils de t’ancelle* et li etranges se repouseront."
        },
        {
            "ref": "23:13",
            "text": "Gardez toutes les choses que vous ai dites, ne ne jurez mie par le non de Dieu parmenablement."
        },
        {
            "ref": "23:14",
            "text": "Vous me celebrerez festes chascun an .iii. fois."
        },
        {
            "ref": "23:15",
            "text": "Gardes la sollempnitez des azimes et menjiez .vii. jours azimes aussi comme je t’ai commandé. Ne vien mie de devant moi vuide main el temps du mois des nouvelles choses el quel tu issi d’Egypte. Gardes aussint la sollempnitée du mois des primiers faus de tous ouvrages de quanque tu aurais semé en ton champ."
        },
        {
            "ref": "23:16",
            "text": "Et gardes aussint la sollempniteé de l’issue de l’an comme tu auras assemblées toutes les garnisons de tes champs."
        },
        {
            "ref": "23:17",
            "text": "Trois fois l’an soient appant tuit li masle devant notre (folio 128) Seigneur ton Dieu."
        },
        {
            "ref": "23:18",
            "text": "Ne sacrefies mie à moi leuvain, ne riens du sacrefices remaigne jusques à lendemain."
        },
        {
            "ref": "23:19",
            "text": "Portes les primiers fruis de ta terre en la meison ton Seigneur ton Dieu."
        },
        {
            "ref": "23:20",
            "text": "Je envoierai mon angele qui ira de devant toi et te gardera la voie et te menra au lieu que je t’ai appareillie."
        },
        {
            "ref": "23:21",
            "text": "Croi la et escoute sa vois, ne ne le desprise mie, car se tu pesches, il ne te laira mie à punir. Ne ne le te pardonra mie, car mes nons si est en lui et sera oïz sa vois."
        },
        {
            "ref": "23:22",
            "text": "Et fais toutes les choses que je te di. Je serai annemis à tes annemis, et tourmenterai ceulz qui te tourmenteront"
        },
        {
            "ref": "23:23",
            "text": "et mes angeles si ira de devant toi qui te menra à Amorée et Ethee et Ferezee et Chananee et Enee et Jebusee, lesquieulx je confondrai."
        },
        {
            "ref": "23:24",
            "text": "N’adoures mie les Dieux de fait ne de pensée, ne ne fai mie leurs oeuvres: mais destruis et brises leur ymages."
        },
        {
            "ref": "23:25",
            "text": "Et servez trestuit à Nostre Seigneur vostre Dieu, si beneïtrai vos pains et vos eaues et osterai toutes enfermetéz de vous."
        },
        {
            "ref": "23:26",
            "text": "Vostre terre ne soie brehaigne, ne nulle brehaigne n’y sera et si emplira le nombre de tes jours."
        },
        {
            "ref": "23:27",
            "text": "« (J’)envoierai ma cremeur* devant toi et ocirai tous les pueples aus quielx tu iras et ferai fuir tous tes anemis de devant toi.»,"
        },
        {
            "ref": "23:28",
            "text": "  Et envoierai ainçois la peur et la cremeur* et l’ardeur de ton grant non et de ton tres grant povoir qui enchanceront Enne, et Chamanee et Ethee, ainçois que tu viengnes à eulz."
        },
        {
            "ref": "23:29",
            "text": "Je ne les enchanterai mie de devant un seul an que leur terre ne fust faite de terre et convertie en désert ce que bestes n’y venissent contre toi,"
        },
        {
            "ref": "23:30",
            "text": "ains les enchanterai petit et petit de devant toi jusques à tant que tu soies bien acreüs et aies ta terre en possession."
        },
        {
            "ref": "23:31",
            "text": "Je menrai tes hommes de la rouge mer, ce est d’orient, jusques à la mer de Palestine et du desert qui est outre Bethleem qui commence outre terre ce dist li meistres en histoires jusques au fleuve, voire d’Effrate, laquelle region toute est aucune fois en escripture appelée Judée. Je mettrai en vos mains les habiteeurs de la terre et les enchancerai de devant vous."
        },
        {
            "ref": "23:32",
            "text": "Ne fai une aliance à eulz ne à leurs Dieux,"
        },
        {
            "ref": "23:33",
            "text": "ne habites ne les leisses en ta terre qu’il ne te facent par aventure pechier en moi se en servoies à leur Dieux."
        },
        {
            "ref": "24:1",
            "text": "Encores dist Nostres Sires à Moysem: « montes à Nostres Seigneur toi et Aaron et Madab et Ibuid, et .xx. des anciens de Israel et l’aourez de loin »."
        },
        {
            "ref": "24:2",
            "text": "Mais Moyses montera seul à nostre Seingneur, et li autre n’i approcheront point, ne li pueples ne montera mie auvecques lui."
        },
        {
            "ref": "24:3",
            "text": "Donc vint Moyses au pueple si leur conta toutes les paroles Nostre Seingneur et tous ses jugemens. Lors respondi trestous li pueples à une voiz: « Nous ferons toutes les paroles Nostre Seingneur qu’il nous a dites »."
        },
        {
            "ref": "24:4",
            "text": "Et Moyses si commença à escrire toutes les paroles de Nostre Seigneur fors les .x. commandemens, ce dist li maistres en histoires. Et se leva au matin et fist un autel au pié du mont et fist aussint .xii. tistres selonc les .xii. lingnées de Israel."
        },
        {
            "ref": "24:5",
            "text": "Et si envoia Moyses jouvenciaus des filz Israel, c’est à dire si dist li meistres en histoires: Nadab et Bind qui devoient prestres à venir qui sacrefierent sacrefices à Nostre Seigneur, si comme .xii. veissiaus."
        },
        {
            "ref": "24:6",
            "text": "Si les mist en veissiaus et l’autre moitie espandi sus l’autel,"
        },
        {
            "ref": "24:7",
            "text": "et puis prist il l’escript de l’alliance qu’il avoit fete, si le commença à lire de devant le pueple si que tout l’oïrent. Et li pueple respondi: « Nous ferons toutes les paroles que Nostres Seigneur a dites, et serons obedient »."
        },
        {
            "ref": "24:8",
            "text": "Dont mist il maintenant le sans de et l’espart au pueple et dist: « Ce est ci li sans de l’aliance que Nostre Seigneur a faite à vous de toutes les paroles devant dites"
        },
        {
            "ref": "24:9",
            "text": "Donques monterent Moyses et Aaron et Hadab et Abind et .lxx. des anciens de Israel jusques aus sommes de la montaigne de Synaÿ ce dist li maitre en histoires."
        },
        {
            "ref": "24:10",
            "text": "Et virent Dieu de Israel, et dessous ses piés tout autressint comme une ouvrage de saffirs, autressint comme du ciel comme il est tres bien clers."
        },
        {
            "ref": "24:11",
            "text": "Et non pourquant il n’envoia mie sa main de dessus ceulz qui loing estoient, ainçois virent Nostre Seingneur et mengierent et burent. Ce est à dire ce dist li mestres en histoires, donc Dieu ne se remuça* mie de ceulz qui estoient es herberges, ains virent la majeste Nostre Seingneur et non mie lui en la montaigne; et menjoient lait."
        },
        {
            "ref": "24:12",
            "text": "Doncques commença à dire Nostre Seigneur à Moysem: « montes à moi en la montaingne et soies là, si te donrai les tables de pierre et la loy et les commanemens que je ai escript si leur enseigneras »."
        },
        {
            "ref": "24:13",
            "text": "Adonques se leverent Moyses et Josue de ses menistres. Et Moyses si monta en la montaigne Nostre Seigneur,"
        },
        {
            "ref": "24:14",
            "text": "et si dist aus anciens: « Atendez ici jusques à tant que nous soions revenus à vous. Vous avez Aaron et Hur auvecques vous. Et se aucunes questions ou aucuns plait muet entre vous, ponez la eus ». Donc leissa il arrieres Josué ce dist li mestres en histoires,"
        },
        {
            "ref": "24:15",
            "text": "si commença trestouz seulz à monter. Et une nue couvri la montaigne,"
        },
        {
            "ref": "24:16",
            "text": "et la gloire de nostre Seigneur habita sus synay et la couvri .vi. jours de l’oscurte de la nue. Et au septieme jour apela Nostre Sires Moysem de la moienne de l’oscurte,"
        },
        {
            "ref": "24:17",
            "text": "et la gloire de nostre Seingneur estoit tout autressinc comme seroit par sept fois feu ardant de desseure la grande hauteur de la montainge el regart des filz Israel."
        },
        {
            "ref": "24:18",
            "text": "Et Moyses si s’en commença tout maintenant à entrer en la montaigne de la nue, et s’en monta trestout contremont la montaigne et fu en icele montaigne ce dist li mestres en histoires tout certainement quarante jours et quarante nuis trestout sans boire et sans mengier ce dist li mestres en histoires ."
        },
        {
            "ref": "25:1",
            "text": "Nostre Sires dist à Moysem: «"
        },
        {
            "ref": "25:2",
            "text": "Pren la plus precieuse chose que li ebrieu aient, de ceulz sans plus qui de leur gré ne le voudront laissier et donner,"
        },
        {
            "ref": "25:3",
            "text": "ce est à savoir: or et argent et arain »."
        },
        {
            "ref": "25:4",
            "text": "Jacincte et pourpre et coton .ii. fois taint », ce est à dire « pren soie de couleur de jacincte et de pourpre et de coton ». Et si pren bissum qui est une maniere de lin d’Egypte bien molet et bien blanc,"
        },
        {
            "ref": "25:5",
            "text": "et si pren poil de chievre et piaus de moutons rouges »."
        },
        {
            "ref": "25:6",
            "text": "huilles pour les luminaires et aromatiques oingnemens »."
        },
        {
            "ref": "25:7",
            "text": "et pierres d’onide et sardoine , et gemmes si m’en face li pueples un saintuaire pour habiter entreulz si qu’il ne leur soit mie painne de revenir en ceste montaigne. Et fu ceste chose selonc la semblance de ce tabernacle, si comme je le te moustrerai »."
        },
        {
            "ref": "25:10",
            "text": "Ceste arche si avoit de longue(u)r deus coudees et demie. Et si avoit autressint de largeur une coudee et demie et nous entendommes veraiement que ces coudees estoioent coudees d’ommes si comme il apert anquore en la cite de Romme en l’autel mon Seigneur Saint Jehan de Latran el quel lieu l’en dist que l’arche est. Josephum si appelle ces coudées deux paulmes d’omme tant seulement. Ceste arche si estoit faite d’un bois que l’en appelle Sethim"
        },
        {
            "ref": "25:11",
            "text": "et estoit dorée dedens et dehors de moult tres durement fin or. Et de desseure ceste arche vroiement estoit faite une couronne de moult tres fin or tout en autelle maniere comme une bordeure que l’en feit apres esc(i)quiers; aus deus costez de la longue(u)r de l’arche et tout aussint aus quatre coignons de l’arche avoit"
        },
        {
            "ref": "25:12",
            "text": "quatre anniaus qui de moult tres fin or esinere estoient."
        },
        {
            "ref": "25:13",
            "text": "Dedens lesquielz anniaus boutoit bastons de bos de Sethim qui estoient moult tres bien dores,"
        },
        {
            "ref": "25:14",
            "text": "dont l’on portoit l’arche d’un lieu en autre toutes les fois que l’en la vouloit remuer ne"
        },
        {
            "ref": "25:15",
            "text": "oncques n’ostoit on lors les bastons des anniaus."
        },
        {
            "ref": "25:17",
            "text": "Apres ce fu fait si commanda nostre Seingneur à faire de desseure celle arche à Moysem un un propiciatoire qui fust trestout de fin or, c’est à dire unne table qui feust d’or esmere, de la longue(u)r et de la largeur que l’arche estoit faite, en telle maniere quar elle peust toute l’arche couvrir."
        },
        {
            "ref": "25:18",
            "text": "Dui cherubin estoient trestouz de fin or et estoient fais à coup de martiaus ne si n’estoient mie fonduz."
        },
        {
            "ref": "25:19",
            "text": "et en chascun des tors de cestui oracles estoit uns cherubin."
        },
        {
            "ref": "25:20",
            "text": "Et li uns des deus cherubins regardoient li un l’autre en retournant leur visages tout droitement li uns vers l’autres quar es centre estoient ambedeus les deus tournéz, si estoient deus de leur elles estendues de desseure l’oracle et atouchaient chascune aile l’une à l’autre et couvroient trestout l’oracle. Et les autres deus elles estoient de l’autre part de l’oracle."
        },
        {
            "ref": "25:23",
            "text": "Apres commença Nostres Sires à dire à Moysem quar il feist une table,"
        },
        {
            "ref": "25:24",
            "text": "laquelle il dorast de tres fin or"
        },
        {
            "ref": "Exode 25:25",
            "text": "À bors tout environ ausquielx une couronne d’or de quatre dois de haut estoit atachiée, tout en telle maniere si que de la moitié de lui en apparoit deux dois sus la table, pour ce que         les hoses que l’on metoit dessús la table ne cheissent, et l’autre moitié pendoit au de dessoubz pour Nostre Sire et pour beauté. Ceste couronne estoit toute entaillée à ymages, qui estoient ymages de            roys, si comme li hebrieu dient. Et estoient prophéties entailleiées : autant d’images de roys comme il devoit avoir de roys en Jérusalem, de David jusques à Sédéchie. Dessus ceste couronne estoit mise une autre couronne plus petite ; mes comme grande elle estoit, et comment et en quelle manière elle y estoit mise, et si elle estoit plainne oreole ou entailliée, nous ne le savons mie. Et estoit appelée « oreole ». Et dient li ebrieu qu’elle y estoit mise à prophétie, à senefier la division des deux regnes en uns regnes : si comme el regne d’Israël et el regne de Judée. Mes li regnes d’Israël estoit asses plus pueples que n’estoit li regnes de Judée, mes il n’estoit mie si dignes. Et pour ce, si comme il dient, fu mise celle petite couronne de dessús la grande, et non porquant estoit elle mendre et mains digne que n’estoit la grant. Ceste table estoit mise dedens le tabernacle par devers septentrion, ne mie loing de l’entrée."
        },
        {
            "ref": "25:26",
            "text": "si eust quatre piés et en chascun des piés eust un annel d’or par lesquielz l’en peut porter la table"
        },
        {
            "ref": "25:30",
            "text": "Sus ceste table metoit on .xii. pains asiz de farine tres biaus et tres boens, et dessuz chascun pain mettoit l’en ce dist Josephum une fiole qui estoit toute d’or. Et estoit celle fiolle toute plainne d’encens, et puis se metoit l’en les pains de desseure la table chascun samedi au matin trestout chaus et trestous nouvaus et estoient là sans remouvoir jusques à l’autre samedi. Et co(mme) ce venoit à cel samedi adoncques les ostoit, et puis si ardoit on l’encens des fioles desseure l’autel et puis si cremesoit on autres pains trestous chaus et trestous nouviaus. Et autre encens tout autressint, et comme l’en avoit osté les pains de ceste table en telle maniere comme nous avons dit, ce dist li mestre en histoires, li prestres les menjoient tant seulement et pour ce estoient li pain appeléz « pains de prestres ». Et pour ce commence à dire Josephum que nostre Seigneur si avoit commandé que les prestres tant seulement les feissent et les cuisissent et les meissent tout autressint de desseure la table et les en ostassent, si estoient pour ce appeléz en celle maniere comme vous avez oï « pain de pro(pi)cion por ce quar eulz estoient proposé et mis de devant nostre Seigneur parmenablement en ramembrance des douze ligniées des filz Israel et Jacob. ». Ou pour ce quar euls demouroient longuement desseure la table, c’est à savoir de l’un samedi jusques à l’autre, si comme devant est devisé, ce dist li mestres en histoires."
        },
        {
            "ref": "25:31",
            "text": "Adoncques commenda Nostres Sires à Moysem et dist quar il feist .i. chandelabre qui feust de tres fin or esmervé*, qui moult tres durement sera merveilles à deviser mais tant en en dirommes nous  que nous en avommes commencié à parler quar es cieulx de la hauteur del chandelabre"
        },
        {
            "ref": "25:32",
            "text": "avoit .vi. braz sus lesquieulx bras l’en metoit .vi. lampes d’or toutes plaines d’uille et li veissel dont l’en espandoit l’uille estoient d’or. Cilz chandelabres estoit mis el tabernacle devers midi contre la table, non mie tout droit encontre mes un pou de travers."
        },
        {
            "ref": "26:1",
            "text": "La première couverture fu de .x. courtines, qui à la fois sont appelées voilles ou tentes, à la fois tabernacles. Cilz draps estoit de bissum, qui est une soie d’Égypte, ou lin très blanc et très mollet, et estoit de couleur de jacincte, de pourpre et de coton deux fois taint. Si estoit faite de ces quatre couleurs devant dites d’ouvraigne plumage*, c’est à dire fet à l’aguille."
        },
        {
            "ref": "26:2",
            "text": "La longueur de l’unne courtinne avoit .xviii. coudées, et la largeur, quatre."
        },
        {
            "ref": "26:3",
            "text": "Donc les .v. courtines estoient jointes ensemble autressint comme se ce feussent sans plus .ii. courtine."
        },
        {
            "ref": "26:4",
            "text": "Et estoient ordenées et achetées et venans l’une contre l’autre en chascun costé par annaus d’or, aussint comme l’en met affiches d’or pour parer son col à chascun coté de sa chassecaille."
        },
        {
            "ref": "26:7",
            "text": "La seconde couverture de saies aussint comme de haises qui estoient à la fois appelées voiles ou cheveleures, car on les faisoit de chievres."
        },
        {
            "ref": "26:8",
            "text": "La longueur d’une saie* estoit trente coudées et la largeur, quatre."
        },
        {
            "ref": "26:9",
            "text": "Et y avoit .xi. saies, dont les .v. estoient jointes ensemble aussi comme se ce ne feust une saie seulement."
        },
        {
            "ref": "26:10",
            "text": "Et estoient ainssint jointes et achetées en semblance de anniaus d’arain qui venoient les uns contre les autres, de la maniere orient."
        },
        {
            "ref": "26:14",
            "text": "Desus ces .ii. couvertures avoit encore ii. autres couvertures, dont l’une qui estoit la premiere dessus les cortines et des saies* estoit de piaus de moutons rougies qui comuroient sans plus les courtines* et les saies* par dessus et ne deffendoient point à costiere ainsi estoient detachiées et liées de cordes de grans pieus airain atachiées en terre. L’autre couverture qui estoit dessus estoit mise en ceste meesme maniere et estoient les piaus taintes en jacincte. Ces .ii. couvertures estoient mi(s)es dessus les courtines* et les saies* pour le chault et pour la pluie."
        },
        {
            "ref": "26:37",
            "text": "Li tabernacles estoit couvers de ces saieles* et de ces courtines* selonc Bede et selonc Josephum nous n’avons que faire si nous soffisse atant des courtines* et des soies."
        },
        {
            "ref": "27:1",
            "text": "Derechief commanda Nostre Sires à Moysem que il feist un autel del bois de Sethim. Cils autieulz estoit apeléz « l’autel des sacrefices », si avoit de longueur et de largeur .v. coudées si qu’il estoit tous quarres et .iii. coudées de hauteur avoit. Et pour ce qu’il estoit un pour trop haut, metoit on aucunne chose devant comme l’en valoit amenistrer suz quoi li menistres estoit et l’ostoit on comme on avoit amenistré. Car ci devant avoit Dieux deffendu à faire degrez à son autel."
        },
        {
            "ref": "27:2",
            "text": "L’autel si estoit trestous crueus aussint comme une huche sans couverture, et les parois en estoient du bois de Sethim. Toutes les couvertures estoient d’arain dedens et dehors. Enquores feust il en telle maniere que li bois fust de telle nature qu’il ne peust ardoir."
        },
        {
            "ref": "27:3",
            "text": "Et dedens celui autel avoit un petit autel d’arain sus lequel on faisoit le feu dont on ardoit les sacrefices, et metoit l’en le feu dessus ces autelet par une fenestre qui estoit close du grant autel par devers orient."
        },
        {
            "ref": "27:4",
            "text": "Et ès .iiii. angeles dessus le grant autel estoient par de dehors quatre chaines esquieulx on metoit par enniaus quatre chaennes aus quelles uns rotiers* d’arain pendoit aussi par anniaus qui estoient fais à la maniere d’une roes."
        },
        {
            "ref": "27:5",
            "text": "Et pendoit cilz rotiers* aus .iiii. chaennes de devant dites dedens le grant autel desseure le petit autelet aussint comme jusques à la moienne du grant autel. Et metoit on desseure cet rotier* ce (qu’)on vouloit ardoir en sacrefice pour fere ouneur à Nostre Seigneur et le feu qui estoit sus par les trous et les ieulx du rotier*."
        },
        {
            "ref": "27:6",
            "text": "on boutoit gros bastons du bois de Sethim couvers d’arain pour porter l’autel. De la faiture de cest autel a moult de doutances et entre nous et entre les ebrieus, et si s’accorde les translacions des ebrieus à la nostre mes aucuns de nous et aucuns des ebrieus devisent autrement la faiture de cest autel dont nous n’avons mestier de ci parler. Si nous venommes à cestui dont nous avommes parlé car cest li plus communs. Cilz autieulz estoit li austieuls de terre dont nous dedevant avommes feit un pou de mention, car aucuns dient que il n’ont ne font ne couverture ains estoient sans plus les parois assises seur terre, et les parois toutes emplies de terre selonc ce que Nostres Sires avoit devant dit: « feites moi un autel de terre ». Ce li dit on ci devant en Exode el chapitre de faire l’autel Et dient que seur celle terre faisoit on le feu qui ardoit les sacrefices sur le rotier*."
        },
        {
            "ref": "27:11",
            "text": "En ceste meesme maniere avoit il devers septentrion autelles .xx. coulonnes et autelles courtines* qui l’autre aussi enclooient de cel costé."
        },
        {
            "ref": "27:16",
            "text": "Et en la moienne de celui costé devers orient entre les .vi. coulonnes dont les .iii. estoient à l’un lez et les autres trois à l’autre, atoutes les courtines*, avoit .iiii. coulonnes à maniere de portes, aus quelles uns draps estoit pendus qui estoit de quatre precieuses couleurs tissus d’oeuvres plumage*s, et estoit ainssi fais que cil qui en issoient et i entroient le prouvoient legierement et veoient."
        },
        {
            "ref": "27:19",
            "text": "À l’usage et au service de l’autel avoit chauderons es quieulz on requeilloit les cendres de l’autel comme il i en avoit trop et les metoit on en un lieu qui estoit net et secré. Et si y avoit tenailles pour netoier et pour atiser le feu de l’autel et si y avoit lames dont on traitoit les chars cuites hors des cendres et si i avoit portooir batillas quasi nastilla a vehenda dont on portoit les charbons ardans de cest autel à l’autel d’or qui estoit apeléz l’autel de l’encens ou li thimiane dont nous parlerons ci empres et sans ce y avoit il chaudieres et pos pour cuire les chars. Et non pourquant on ne les cuisoit mie d’encoste l’autel. Tuit cil veissel estoit d’arain."
        },
        {
            "ref": "27:20",
            "text": "Encore commanda nostres Sires à Moysem que li pueple d’Israel li offrissent huille d’olive tres nete et tres bien batue, car cest li plus purs et li plus nes huilles qui sont par quoi lumiere arsist tous temps el tabernacle de tesmoignage,"
        },
        {
            "ref": "27:21",
            "text": "si la lumoient Aaron et si fil au vespre et si ardoient la nuit jusques au matin les .vii. lumieres sus le chandelabre devant Nostre Seingneur et le jour en ardoient .iii. sans plus."
        },
        {
            "ref": "28:1",
            "text": "« appelle Aaron et les filz à toi hors du pueple, car je vueill qu’il me servent de prestrage,"
        },
        {
            "ref": "28:2",
            "text": "si fai à ton frere Aaron une vesteure sainte en laquelle il me servira saintefiéz par avant »."
        },
        {
            "ref": "28:4",
            "text": "Il estoient .iiii. vesteures communes aussi bien as petis prestres come au prince des prestres qui estoit l’evesques. Et estoit l’evesque en leur language appeléz « ogarabanh ». Et sus ces quatre estoient autres quatre vesteures dont li princes des prestres usoit tous seus. Et des quatre premieres qui estoient communes estoient li prestre vestu en ceste maniere, mais il saintefioient et purefioient ainçois leur piés et leur mains d’yaue. Li prestres chauçoit premierement unes braies de bissum retors et tissues et entroit par les piés ens et li montoient jusques aus rains. Et si les estraingnoit là bien fort entour lui et si descendoient jusques aus jenous sans plus. Mais nos evesques ores pour ce que il doivent estre en toutes heures continent ne chaucent fors unes galoches sandales en leur piés aussint comme ce soit à dire selon ce ce que Nostre Sires dist à saint Piere: « Qui est lavez, il n’as mestier fors de ses piés laver », c’est à dire fors les affections de son cuer, car par les piés sont entendues les afflictions du cuer. Apres vestoit li prestres un double sydonne de bissume que nous appelons chemise de lin, laquelle Moyses apela « sabaine* » si descendi jusques aus talons. Et estoit bien et bel taillié au cors, mez les manc(h)es estraingnoient moult les bras, et estoit la chainture bien estrainte et lacié d’une part et d’autre à boutons sus les espaules. Apres chaingnoit li prestre une autre chainture lée de .iii. dois (qu’)on appeloit « bandel* » qui estoit aussi ouvrée que ce sembloit la piau d’un serpent dont il se despouille en esté pour regenurir et estoit tissues de fleurs de couleurs de coton et de la jacincte et de pourpres, mais li estains estoit sans plus de bissum. Si se commentoit li prestres à chaindre de celle chainture au pié et descendoit entour les costes. Et donc revenoit devant le nombril et estoit la un poi estrainte, et pendoient li bout devant par noblece jusques aus jambes endementiers que li prestres ne faisoit riens. Mes quant il ouvroit en son sacrefice, il les getoit suer la senestre espaule qu’il ne l’empechaissent. Et de ce avient il par aventure que nos dyacres ploient aucunes fois une chasuble sus la senestre espaule, si comme es jours de vigilles et en quaresme. Apres portoit li prestres une simple mitre sus son chief, qui moult estoit ouverte de la mitre l’evesque, et estoit faite auques en la maniere de la coife d’un homme ou d’un petit hiaumet à bonnes heures qui bien la tenoient et si ne couvroit que la moitie du chief. Et dessus ceste mitre avoit une couverture de bissum qui descendoit jusques au bout dessous de la barbe le prestre et couvroit tout le chief et toutes les heures de la nuit. Et estoit bien affichié qu’elle ne cheist qu(an)t li prestres s’abilitoit en son sacrefice."
        },
        {
            "ref": "28:6",
            "text": "Si estoit de quatre couleurs devant dites et tissuz d’or et sans manches aussi comme une houce et de convers sans elles, et descendoit jusques aus rains sans plus en telle maniere toutes voies (qu’)om le povoit chaindre. Et couvroit la partie deseure la cotelle et nient dessous. Et les costeres qui estoient atachiées à aniaus d’or. Ceste vesteure Ephod avoit unne ouverture aurée en mi le piz à la grandeur d’une paume d’omme en laquelle ouverture (la vesteure qui « logion » selonc les grieuz et « raisonnable » selonc les latins avoit non) estoit mise si come nous dirons ci apres. Et en la plus haute partie d’Ephod* suz chascune espaule estoient encloses et assise en or .ii. pierres precieuses d’amete et sardoinne. Josephus dist qu’il y avoit .lxx. esmeraudes esquelles li nons des .xii. filz Jacob estoient escript de lettres hebrieus selonc leur ordre. Car li nons des .vi. ainsnez estoit en la destre et li nons des .vi. mainsnez estoient en la senestre. Et avoit Ephod* la chainteure de travers sus les espaules bien et feit assu(r)es de fors las. L’en list que Samuel et David orent vestuz Ephod, meis ce ne fu mie cil Ephod, mais ce estoit uns autres qui proprement estoit apeléz « Ephonat » et estoit de lin ouvres de merveilleuse biautez."
        },
        {
            "ref": "28:7",
            "text": "qui d’unne part et d’autre des espaules l’estraignoit à bons boutons. En celle cotelle avoit en lieu de timbres .lccii. sonnettes d’or et autant de boutons de jacincte de pourpre et de coton .ii. foiz tant. Et estoient entremellé entre les sonnette par quoi on oïst le prestre quant il entrast ou il issist enz le saintuaire. Il semble que Josephus vueille dire que l’evesque se chaignoit seur celle cotelle de la lée chainture devant dite, dont li autre prestre se chaingnoient sus la chemise de lui et li autre dient qu’il n’estoit onques chains de celle chainture ains estoit chains tout au derreein sus Ephod et sus tout(e) les autres vesteures et aucun dient que li evesque orent .ii. chaintures dont la premiere estoit celle des autres prestres et la secunde estoit chainte dessus Ephod. Et ne sont ces .ii. vesteures contées que pour une vesteure. Li secuns vestemens d’evesques estoit apeléz « Ephod » et « super humerale », seur espauliers."
        },
        {
            "ref": "28:16",
            "text": "et estoit quarréz et doubles que li fais de pierres precieuses qui ens estoient ne le rompissent. Et estoit cilz raisonnables de la grandeur d’une paume d’omme par quoi il pouvoient souffisamment emplir l’ouverture que l’Ephod* avoit en mi le piz, et estoit des quatre couleurs devant dites et tissus d’or en la meisme maniere comme estoit li Ephod. En cest raisonnable avoit .xii. pierres precieuses bien et fort encloses assises en or en quatre rans."
        },
        {
            "ref": "28:17",
            "text": "En chascun rans en avoit trois. El premier rant en avoit .iii. dont l’unne estoit appelée « sardoinne », l’autre « topaze » et l’autre « esmeraude »."
        },
        {
            "ref": "28:18",
            "text": "El second renc estoit uns charboucle* et uns saphirs et uns jaspies."
        },
        {
            "ref": "28:19",
            "text": "El tierz renc estoit uns ligniez « ligians* », et une agate et uns amatisques."
        },
        {
            "ref": "28:20",
            "text": "El quart renc estoit uns crisolites et uns jaspes et une onisqes."
        },
        {
            "ref": "28:29",
            "text": "En ces .xii. pierres estoient escript li .xii. non des fils Jacob en chascune un par quoi li prestres portast memoire et ramembrance aus filz Israel des filz Jacob. Et en ses espaules et en son piz en ramembrance des trois choses que li pueples eust de l’unne memoire et li prestres des .ii. c’est à savoir que li pueples qui veoit les nons de leur peres, efforchast à ce qu’il ne fourlingniaissent mie de la vertu de leur peres. Et li prestres eust memoire à ressembler la vie et la foi des patriarches et qu’il eust aussi en memoire de recommander à Dieu par sacrefices et par oroisons le pueple qui de ces .xii. peres patriarches estoit néz."
        },
        {
            "ref": "28:30",
            "text": "Cilz vestemens estoit apeléz « raisonnable de Jugement » pour ce qu’en lui estoient escript cil .ii. mot: (folio 141) « jugement » et « veritez ». En la moienne du raisonnable avoit une pierre quarrée de la grandeur de .ii. dois en laquelle il savoient selonc ce qu’elle avoit de couleur se Diex estoit à pais à euls ou courrouciéz. Josephus dist que li sardoinnes que li prestres ponoit en Ephod sus la destre espaule resplendissoit de si grant resplendeur quant li sacrefices del evesque plaisoit à Dieu que li ray emparoient jusques à ceulz qui bien loing estoient. Et s’il devoient aler en bataille, si grant resplendeur aparoit es pierres au raisonnable que toute la multitude des filz Israel savoit apertement que Diex venoit et estoit en leur haide. Et pour ce l’apeloient il « raisonnable de jugement ». Josephus afferme et dist que ceste resplendeur du Sardoinne et du raisonnable cesserent .ii. cens ans ainçois qu’il escrivist ces choses pour ce que Dieu estoit courrouciéz de ce que li ebrieu faisoient souovent contre la loy."
        },
        {
            "ref": "30:1",
            "text": "Nostre Sires commenda à Moysem qu’il li feist un autel de bois de Sethim"
        },
        {
            "ref": "30:2",
            "text": "si avoit cilz autieuulz cinc coudée de lonc et cinc de lé si estoit quarrez et avoit .iii. coudées de haut"
        },
        {
            "ref": "30:3",
            "text": "et estoit tous li bois de l’autel couvers de tres fin or."
        },
        {
            "ref": "30:4",
            "text": "Et avoit mestier d’or et cheinnes et anniaus et bastons d’or pour porter le, aussi comme li autres autiex de devant diz. Mais on doute s’il avoit un petit autelet ou non aussi comme li autres. Josephus dist qu’il avoit en chascun angle de l’autel .vi. couronne d’or et par aventure fut ce voirs, car Dieus meismes en la Bible dist à Moysem « Fai à cest autel couronne d’or tout entour », si povons entendre par cest singulier « mot couronne d’or tou entour », plusieurs couronnes. Cilz autiex estoit apeléz li autieus de l’encens et du thimiame car on ardoit sus tous les jours au matin et au vespre thimiame santefié pour faire sacrefice à Dieu durant. Et ne pourquant dient aucu(ns) ) (qu’)on i metoit et ardoit sus au matin encens tant seulement et au vespre thimiame p(ar)la dignite du sacrefice du vespre. Li saint doutent se cilz autiex estoit sancta sanctoru(m) ou dedens le sanctuaire auvecques la table et le chandelabre. Et non pourquant ne doit nulz douter qu’il ne fust el sanctuaire car li ebrieu et Josephus dient pareillement qu’il estoit el saintuaire. Et Moyses meesme quant il dreça le tabernacle et mist les choses ens ainsi comme Diex li avoit comandé, mist si comme il semble en la lettre l’autel d’or el sainctuaire si comme nous dirons en la fin de Exode, mais de ceste chose fait douter aucuns sains. Ce que saint Pol dist el chapitre aus ebrieus, car il dist que li encensiers d’or estoit dedens sancta sanctorum, et cilz autiex d’or est en aucuns lieuz apeléz li encensiers d’or. Si cuidoient pour ce que li autiex d’or fust en sancta sanctorum. Mais il puet bien estre que tout sans l’autel d’or là où il couvenoit .ii. fois le jour aler sacrefier au matin et au vespre avoit aussi un encensier d’or el lieu escons, c’est en sancta sanctorum, el quel li souverains prestres ardoit l’encens et le thimiame qu’il portoit auvecques lui quant il aloit parmi le lieu escons."
        },
        {
            "ref": "30:12",
            "text": "Conte les filz Israel et fais chascun donner à nostre Seigneur un pas pour sanc que peschié ne soit en eulz."
        },
        {
            "ref": "30:13",
            "text": "Et soit li pas la moitié d’un siecles qui vault .xx. malles."
        },
        {
            "ref": "30:14",
            "text": "Et tuit cil qui ont vint ans et dessus li doingnent,"
        },
        {
            "ref": "30:15",
            "text": "li riches n’en donra nient mains et si mest cest argent quant il est receus des filz Israel en l’usage du tabernacle du tesmoignaige »."
        },
        {
            "ref": "30:18",
            "text": "Nostre Sires dist à Moysem: « fai un lavoir d’arain et son siege pour laver et le met entre le tabernacle de tesmoignage et l’autel des sacrefices pui mest dessus l’iaue devant le tabernacle ;"
        },
        {
            "ref": "30:19",
            "text": "si laveront en cel lavoir Aaron et li filz leur mains et leur piés"
        },
        {
            "ref": "30:20",
            "text": "quant il devront aler prendre les saintes vesteures pour faire le sacrefice. Et quand il deveront entrer el tabernacle et ce leur sera parmenables l’eritages et à leur successeurs »."
        },
        {
            "ref": "30:23",
            "text": "« pren aromes », ce sont diverses espesces aromatiques car chascune espesce qui de s’oudeur giete grant flaireur en l’air puet estre apelée « arome ». Et si pren ce dist Dieu à Moysem: « Aranclem et oniq(uem) et galbam de bonne oudeur et encens bien dou et soit chascune de ces choses d’un meesme poiz et les cible en poudre bien deliée, et les melle diligentement et m’en fai thimiame pur et sain et digne de sanctification. Et quant tu l’as anssi fait, met la devant le tabernacle de tesmoignage el lieu là où je apparrai à toi. Et cilz thimiames vous sera li sains des sains. Et garde que vous ne faites nule tele composicion por vostre fleurier, car elle est saincte et propre sans plus à nostre Seingneur. Et sac(h)es que le hons qui la fera telle pour son flairier et pour en avoir la douce odeur, il partira de son pueple. Pour ce ceste deffanse est il encore en notre loy crestienne (qu’)on ne donne point encens benoit à l’omme et à la femme que on l’espouse au moustier. Et quar li prestres à l’autel a beneoit l’encens apres l’offrance et il a cel encens offert à notre Seigneur. On ne porte mie cel encens beneoit au pueple ne aus clers dedens le cuer, ains i met on autre encens qui n’est mie beneoit. Oniqs est une espesce aromatique aussi comme une petite escalope, si faux moult souef et est de la grandeur de l’ongle d’un homme. Car onix en grieu est ongle. Stacten est une maniere de gomme qui sequevit de l’arbre de mierre, si a li arbres a non Suirae et Stactem est ci mis pour mierre. Galbam est uns jus d’une erbe ou d’un arbre qui en latin a à non « ferula » si croit li meudrez en Syrie, de qui on ocist ou enchasce les serpens. Li bons clerz encens est li mieudres qui clers est à vous. De celui dist on qu’il est masles et li autres femelles. De ces quatre espesces aromatiques estoit fais li sains thimiames."
        },
        {
            "ref": "30:25",
            "text": "Et de ce feras tu une sainte onction"
        },
        {
            "ref": "30:26",
            "text": "et en oindras le tabernacle de tesmoignage et l’arche donc ce avient,"
        },
        {
            "ref": "30:27",
            "text": "et la table et ses vaissiaus et l’autel du thimiame"
        },
        {
            "ref": "30:28",
            "text": "et des sacrefices et les veissiaus qui apartiennent."
        },
        {
            "ref": "30:30",
            "text": "Et en oindras Aaron et ses fils et les saintefieras pour estre prestres à moi »."
        },
        {
            "ref": "30:31",
            "text": "Et si dira aus filz Israel: « cilz huilles de sainte onction sera sains à moi en vos generacions."
        },
        {
            "ref": "30:32",
            "text": "Nulle char d’omme ne sera ointe et gardez q(ue) vous ne faciez nulle celle composition car il est saintefiés et sera sains à nous."
        },
        {
            "ref": "30:33",
            "text": "Et qui(c)onques le fera ou en donra à estrange, il sera destruis de son pueple ». Ceste saint onction si comme nous poons veoir faite de ces quatre espesces aromatiques de mierre et de canelle et de calermel et de cassie. Mierre est une gomme qui dequeoit d’un arb(r)e que l’en apele « Sinar » en grieu. Si sont cil arbre en arrabe, et les ardent cil du pais pour miex croistre et frutefier. Mais grans maladies et cuerieuses leur prendoient de leur oudeur quant il les ardent s’il ne s’en alassent tantost au flair d’un autre espesce aromatique qui a a non « storax », là où il se sauvent de l’oudeur de la mierre. La canelle croist en inde et en ethiopie. Li caleminus est une espece aromatique d’encoste Sem ou de liban. Le cassie croist en lieuz moistez et en aigue et croit moult hault et vent grant oudeur."
        },
        {
            "ref": "30:36",
            "text": "Ces quatre choses criblent on en poudre et melloit ensemble, et destendoit d’uille d’olive à la mesure hin et l’apeloit on la sainte uille d’onction ou le saint oignement. Et Josephus dist (qu’)on metoit basme auvecques les quatre choses devant dites."
        },
        {
            "ref": "31:1",
            "text": "si dist à Moysem: «"
        },
        {
            "ref": "31:2",
            "text": "j’ai eslut par non Besaleel li filz Levi et li filz Hur de la lingniée Judas"
        },
        {
            "ref": "31:3",
            "text": "et j’ai raemplit de l’esperit Dieu et sapience* d’entendement et de science et tout ouvrage de toutes les choses (qu’)on puet faire d’or et d’arain et d’argent"
        },
        {
            "ref": "31:5",
            "text": "et de marbre et de pierres precieuses et de toutes manieres de faire"
        },
        {
            "ref": "31:6",
            "text": "et si li ai donné compaignon à ce faire Oholiab le filz Ahisamach et ai mis sens en leur cuers de faire tout ce que j’ai commandé"
        },
        {
            "ref": "31:7",
            "text": "si feront le tabernacle d’aliance et l’arche de tesmoignage"
        },
        {
            "ref": "31:8",
            "text": "et le propiciatoire qui sera sus et tout les veissiaus du tabernacle et la tables et les veissiaus et tous les veissiaux et"
        },
        {
            "ref": "31:9",
            "text": "l’autel de thimiame et les sacrefices et tous leur veissiaus et le lavoir et son cierge"
        },
        {
            "ref": "31:10",
            "text": "et les saintes vesteures avec Aaron et à ses filz pour moi servir en prestrages."
        },
        {
            "ref": "31:11",
            "text": "Et la sainte huille onction et le thimiame et toutes les choses que je t’ai commandé."
        },
        {
            "ref": "31:13",
            "text": "Or para(b)ole aus filz Israel et leur di: « Gardez bien que vous gardez mon Sabbat, car cest li singnes entre moi et vos en vos generacions par quoi vous sachiez que je sui liés que vous santefiez,"
        },
        {
            "ref": "31:14",
            "text": "si gardez donc mon sabbat car il est sains à vous. Qui le foulera, il morra de mort. Qui en lui fera nul ouvrage, la vie de lui perira de son pueple."
        },
        {
            "ref": "31:15",
            "text": ".vi. jours povez vos ouvrer, et li septiemes jours est li jours de Sabbat. Si faites sains respous à nostre Seigneur, car qui en cel jour fera aucun ouvrage, il morra de mort."
        },
        {
            "ref": "31:16",
            "text": "Li filz Israel gardent le sabbat et le celebrent en leur generacions,"
        },
        {
            "ref": "31:17",
            "text": "car c’est couvenance et signes parmenables entre moi et eulz, car en .vi. jours jours fist Dieu le ciel et la terre et au septieme jour se reposa et cessa de tous ses ouvrages »."
        },
        {
            "ref": "31:18",
            "text": "Donc donna Nostres Sires à Moysem quant il ot acompli toutes ses paroles el mont de Synay .ii. tables de pierre escriptes du doit Dieu."
        },
        {
            "ref": "32:1",
            "text": "Quant li pueples vit que Moyses demouroit tant à descendre de la montaigne, il s’asamblerent encontre Aaron si li distrent: « Lieve sus si nous fai aucuns Dieuz qui voisent devant nous, car nous ne savons quel chose est avenue à Moysem qui nous mena hors de la terre d’Egypte »."
        },
        {
            "ref": "32:2",
            "text": "Aaron leur dist: « ostez vos anniaus d’or et de vos oreilles et les aportes à moi »."
        },
        {
            "ref": "32:3",
            "text": "Et il firent tantost ainssi. Donc les prist Aaron s’en fist un veel fonduz."
        },
        {
            "ref": "32:4",
            "text": "Lors distrent il: « Israel ci sont ci dieu qui t’ont mené hors de la terre d’Egypte »."
        },
        {
            "ref": "32:5",
            "text": "Quant Aaron vit ce, il fist un autel devant le veel et fist crier qu’il seroit lendemain la sollempnitez leur Seigneur, voire le veel."
        },
        {
            "ref": "32:6",
            "text": "Lors se leverent il lendemain matin si offrirent au veel sacrefices et burent et mengienrent et se leverent et aourerent."
        },
        {
            "ref": "32:7",
            "text": "Donc dist Nostres Sires à Moysem: « Va si descent aval car ton pueple a pechié contre Nostre Seigneur lequel tu menas hors d’Egypte ». Ainsi comme se il deist: « Ce n’est mie mon pueple mes li tiens »."
        },
        {
            "ref": "32:8",
            "text": "Il ont tout leissiée la voie que tu leur as enseignié et ont fait un veel et l’aourerent et li font sacrefices et dient: « Israel, ci sont li Dieu qui t’ont mené hors de la terre d’Egypte."
        },
        {
            "ref": "32:9",
            "text": "Moyses, je vois que ton pueple est dureteste*."
        },
        {
            "ref": "32:10",
            "text": "Lesse moi que ma forsenerie encontre eulz et que je les detruise, et je serai en grant (folio 146) gent »."
        },
        {
            "ref": "32:11",
            "text": "Mais Moyses pria à Nostre Seigneur son Dieu et li dist: « Sire, pour quoi ta foursenerie encontre ton pueple que tu as mené hors de la terre d’Egypte en grant force et en grant vertu ?"
        },
        {
            "ref": "32:12",
            "text": "Sire, que li egyptien ne puissent mi(e) dire: il les emmena malicieusement pour eulz ocirre ès montaignes sur sa grant ire. Se veuille cesser et soies apaisables dou peschié ton pueple."
        },
        {
            "ref": "32:13",
            "text": "Souviengne toi Sire (d’) Abraham et d’Ysaac et (d’)Israel, tes serjans aus quiex tu juras par toit meismes et deis: « Je montepleirai nostre semence aussi comme les estoiles du ciel et donrai à vostre semence toute ceste terre dont je parole et l’aures touz jours en possession »."
        },
        {
            "ref": "32:14",
            "text": "Donc se apaisa Nostre Sires et ne fist mie le mal qu’il avoit dit envers son pueple."
        },
        {
            "ref": "32:15",
            "text": "Donc se repaira Moyses de la montaigne portant en ses mains .ii. tables de tesmoignage escriptes de toutes pars et"
        },
        {
            "ref": "32:16",
            "text": "faites de l’uevre Dieu et li escripture Dieu estoit taillié ès tables."
        },
        {
            "ref": "32:17",
            "text": "Quant Josué oï la noise du pueple, il dist à Moysem:"
        },
        {
            "ref": "32:18",
            "text": "Moyses respondi: « Non est ce. N’est mie noise de bataille ains oï voiz de chantans »."
        },
        {
            "ref": "32:19",
            "text": "Quant il aprocha aus herberges, il vit le veel et les quereles des hebrieus si fu courrouciés qu’il jeta jus les tables et les brisa au piet du mont."
        },
        {
            "ref": "32:20",
            "text": "Et puis prist le ve(e)l si l’art en poudre et jeta de le poudre en yaue et en donna à boire aus filz Israel."
        },
        {
            "ref": "32:21",
            "text": "Donc dist Moyses (à) Aaron: « Que t’a fait cilz pueples qui as fuz eulz amené si grant pescié? »."
        },
        {
            "ref": "32:22",
            "text": "Aaron respondi: « mes Sires, ne te courrouce mie mie à moi. Tu sez que cilz pueples est trop enclins au mal »."
        },
        {
            "ref": "32:23",
            "text": "Si distrent: « ai nous aucuns Diex qui voisent devant nous »."
        },
        {
            "ref": "32:24",
            "text": "Je leur di que il me donnaissent leur anniaus et il le firent et je les jetai el s’en issi ce veel »."
        },
        {
            "ref": "32:26",
            "text": "Donc estut Moyses à l’entrée des herberges et apela les Levites, ce dist li mestre en histoires"
        },
        {
            "ref": "32:27",
            "text": "et dist: « cil qui est de la partie Dieu viengne à moi ». Donc s’assemblerent à lui toute la la lignée Levi et il leur dist: « Ce dist Nostre Sires li Diex d’Israel: chascuns de vous chaingne s’espée et alez et venez de porte en porte parmi les herberges et ocie chascunz son frere et son ami et son proisme pour ceulz qui ont les barbes dorées, ce dist li mestre en histoires."
        },
        {
            "ref": "32:28",
            "text": "Donc firent li filz Levi selonc la parole Moysem et ocistrent en cel jour .iii.m. hommes."
        },
        {
            "ref": "32:29",
            "text": "Lors dist Moyses: « vous avez hui chascuns sacrées vos mains à nostre Seigneur et en filz et en freres par quoi beneiçons vous soit donnée ». Le maistre dist en histoires que Josephus ne parole point de toutes les choses que nous avons dit du veel, mais toutes voies raconte il ce que que li juif disoient que de Moysem estoit avenu, car il dist que li un disoient que bestes sauvages l’avoient mengié; li autre disoient que Nostres Sires l’en avoit porté et li autre disoient qu’il parloit à notre Seigneur."
        },
        {
            "ref": "32:30",
            "text": "A l’autre jour parla Moyses au pueple et leur dist: « Vous avez peschié trop grant pechié. J’irai à Nostre Seingneur lui prier pour vos mauveistiez »."
        },
        {
            "ref": "32:31",
            "text": "Donc s’en repaira Moyses à Nostre Seigneur et dist: « Sur cilz pueples a peschié de grant peschié et a fait Dieu d’or."
        },
        {
            "ref": "32:32",
            "text": "Or te prie je Sire que tu leur pardonnes ou tu me plannes hors du lieu de vie »."
        },
        {
            "ref": "32:33",
            "text": "Nostre Sires li respondi: « Qui peschera encontre moi, je le plannerai hors de mon livre meis"
        },
        {
            "ref": "32:34",
            "text": "va t’en si m’anime mon pueple là où je t’ai dit, et mes angeles ira devant toi et je visiterai leur peschiez au jour que la venjance en sera venue »."
        },
        {
            "ref": "32:35",
            "text": "Si veist nostre (folio 147) Sires le pechié du pueple quant le temps en vint pour le veel lequel Aaron fist."
        },
        {
            "ref": "33:1",
            "text": "Derechief dist Nostre Sires à Moysem: « va t’en de ci toi et tes pueples que tu as mené hors de la terre d’Egypte et t’en va en la terre laquelle je jurai à Abraham et Ysaac et Jacob et dis: « Je le donrai à ta semence »."
        },
        {
            "ref": "33:2",
            "text": "« Et je envoierai mon angele qui ira devant toi pour enchacer Chananeum et Amoreum et Etheum et Ferezeum et Eneum et Jebuseum."
        },
        {
            "ref": "33:3",
            "text": "Et pour ço ferai entrer en terre fluent de lait et de miel. Je n’irai mie auvecques toi, car cilz pueples est de dureteste* que je ne te destruise par aventure en la voie par leur mauvestie »."
        },
        {
            "ref": "33:4",
            "text": "Quant li pueples oï ceste parole qui leur estoit mauvestie, il plourerent tout ne ne se vesti(ren)t de ses riches aornemens ainssi comme il avoit a coustume."
        },
        {
            "ref": "33:5",
            "text": "Doncques dist Nostres Sires à Moysem: « Di aus filz Israel: « Vous estes uns pueples de dure teste. Une fois irai je auvecques toi et te plannerai ». Li maistres en hystoires dist que Nostre Sires les menaça par ces paroles de la chetiveson de Babilonne ou de Rome ou leur successeur furent puis moult lonc temps. « Or oste, ce dist Nostre Sires, donques ton atournement »."
        },
        {
            "ref": "33:6",
            "text": "Donc osterent li filz Israel leur aournements de la montaigne Oreb,"
        },
        {
            "ref": "33:7",
            "text": "car Moyses en osta le tabernacle et le rendi loing hors des erbes et l’apela le tabernacle d’aliance dehors les herberges."
        },
        {
            "ref": "33:8",
            "text": "Et quant Moyses aloit el tabernacle, touz li pueples se levoit et estoit chascuns à l’uis de son paveillon et regardoient le dos Moysem."
        },
        {
            "ref": "33:9",
            "text": "Et quand il estoit entréz el tabernacle d’aliance, une coulonne de nue desc(en)doit lors du tabernacle et estoit là et parloit Diex à Moysem,"
        },
        {
            "ref": "33:10",
            "text": "si que tuit veoient que la coulonne de nue estoit à l’uis du tabernacle. Et li pueples estoit loingn et aouroient des portes de leur tentes."
        },
        {
            "ref": "33:11",
            "text": "Et Nostre Sires parloit à Moysem face à face aussi comme uns hommes parloit à son ami. Et quant Moyses repaira es herberges, Josué, li enfes li filz Nun qui maistres estoit Moysem, ne se parvenoit mie du tabernacle."
        },
        {
            "ref": "33:12",
            "text": "Moyses dist à Nostre Seigneur empriant p(our) le pueple ce dist li meistres en hystoires et dist ainssi: « Resgarde ton pueple que tu veulz que je mainne hors de cest lieu. Et si ne diz mie que tu dois envoier auvecques moi et si m’as dit que tu me conois par nom et que j’ai trouvé grace devant toi."
        },
        {
            "ref": "33:13",
            "text": "Donc se j’ai trouvé grace devant ton regart, moustre moi ta voie, et regarde ton pueple à plourant »."
        },
        {
            "ref": "33:14",
            "text": "Nostre Sires li dist: « Ma face ira devant toi. Or dist li meistre en hystoires que Moyses empesca à plus grant chose nostre Seigneur qu’il ne ardoit ne qu’il n’avoit devant feit, car plus grant chose est de la face nostre Seigneur que d’un angele. Et pour ce que Moyses entendi par ces paroles: « Ma face ira devant toi » que Dies li envoieroit aucun qui seroit semblables à lui de face."
        },
        {
            "ref": "33:15",
            "text": "Li respondi Moyses tantost: « Se tu m’aismes, ne vas devant moi ne nous mainne mie hors de cel lieu,"
        },
        {
            "ref": "33:16",
            "text": "car comment porrions nous ne je ne tes pueples savoir que eussons trouvé grace en ton regart se tu n’aloies meismes auvecques noue ? Par quoi nous soions glorefiéz de tous les pueples qui habitent sus terre »."
        },
        {
            "ref": "33:17",
            "text": "Nostre Sires dist à Moysem: « Je fera ce que ai diz, car tu as trouvé grace devant moi et te connois par non »."
        },
        {
            "ref": "33:18",
            "text": "Moyses dist: « Moustre moy ta gloire »."
        },
        {
            "ref": "33:19",
            "text": "Nostre Sires respondi: « Je te moustrerai tout bien et serai apeléz el non nostre Seigneur devant toi, c’est à dire ce dist li meistres en hystoires « Je me ferai apeléz Dieu et nostre (eternel) par les miracles que je ferai ». Et si te di que j’aurai merci de qui que je vaurai à celui qui me plaira »."
        },
        {
            "ref": "33:20",
            "text": "Derechief dist Nostres Sires: « tu ne porras (folio 148) veoir ma face car nulz homs ne me verra qui puis vive."
        },
        {
            "ref": "33:22",
            "text": "Soies en la caverne d’une pierre et ma gloire passera devant toi et"
        },
        {
            "ref": "33:23",
            "text": "je tornerai ma main, si me verras par derrieres."
        },
        {
            "ref": "34:1",
            "text": "Derechief dist Nostre Sires à Moysem: « Taille .ii. tables de pierre à la semblance des autres »."
        },
        {
            "ref": "34:2",
            "text": "et soiez le matin appareilliéz pour monter el mont de Synaÿ, si seras auvecques moi sus le sommet de la montaingne."
        },
        {
            "ref": "34:3",
            "text": "Que nuz n’i mont auvecques toi, ne nuz ne soit veüs par toute la montaigne, ne brebis ne bues n’i paissent »."
        },
        {
            "ref": "34:4",
            "text": "Donc tailla Moyses .ii. tables de pierre telles comme les premieres avoient esté si se leva par nuit et monta le mont de Synaÿ ainssi comme Nostres Sires li avoit commandé et portoit les tables auvecques lui."
        },
        {
            "ref": "34:5",
            "text": "Donc descendi Nostres Sires à lui par une nue et Moyses estut devant lui appelant le non nostre Seingneur"
        },
        {
            "ref": "34:6",
            "text": "Et aussi comme Nostres Sires passa devant lui il dist: « Sire Dieus misericors et debonnaire et paciens et plains de moult de miseration vrais,"
        },
        {
            "ref": "34:7",
            "text": "qui gardez misericorde à millieu et ostes les mauvestiez des peschiez ne nus n’est justes par lui tout seul meis par toi qui rens les mauveistiez de peres aus fils et aus neveus jusques en la tierce et en la quarte ligne »."
        },
        {
            "ref": "34:8",
            "text": "Donc s’enclina tantost Moyses en terre si l’aoura"
        },
        {
            "ref": "34:9",
            "text": "et dist: « Se j’ai trouvé grace en ton regart, je te pri Sire que tu voises auvecques nous car cilz pueples est de duretete; si oste Sire nos pechiez et soies en nous »."
        },
        {
            "ref": "34:10",
            "text": "Nostre Sires respondi: « Je ferai tiex signes que onques ne furent veü suz terre ne entre nulle gent par quoi cilz pueples voie les merveilles oeuvres que je ferai."
        },
        {
            "ref": "34:11",
            "text": "Garde toutes les choses que je t’ai hui commandée car je osterai de devant ta face Amorreum et Chanaum et Etheum et Fereum et Eneum et Jebuseum."
        },
        {
            "ref": "34:12",
            "text": "Garde que tu n’aies nulle amistié aus habiteurs de celle terre"
        },
        {
            "ref": "34:13",
            "text": "mais destruis leur autieulz et brise leur ymages et cope leur idoles."
        },
        {
            "ref": "34:14",
            "text": "N’aoures nuz Diex estrangés,"
        },
        {
            "ref": "34:15",
            "text": "n’aies nulle aliance aus hommes de celle region que aucuns d’euls ne t’apelle quant il feront leur sacrefices. Ne donne à femme à tes filz nulle de leur filles"
        },
        {
            "ref": "34:16",
            "text": "qu’elles ne leur facent aourer leur Diex."
        },
        {
            "ref": "34:17",
            "text": "Ne fai à toi nul Dieu fonduz."
        },
        {
            "ref": "34:18",
            "text": "Garde la sollempnitez des azimes ainssi (folio 149) comme je te mandai el temps du mois des nouvelletez car el mois de printemps issit du de Egypte."
        },
        {
            "ref": "34:19",
            "text": "Donne moi tous les premiers néz masles de toutes bestes et de bues et de brebis."
        },
        {
            "ref": "34:20",
            "text": "Le premier né des asnes racheteras tu d’une berbiz et se tu ne le rachetes du certain, il soit ocis. Tu racheteras le premier né de tes filz, ne n’aper mie vide main devant moi."
        },
        {
            "ref": "34:21",
            "text": ".vi. jours ouvreras tu et le septieme cesseras tu de tous ouvrages de arer et de messoner."
        },
        {
            "ref": "34:22",
            "text": "Tu me feras sollempnitez du commencement du temps de ta meison"
        },
        {
            "ref": "34:23",
            "text": "et si me feras solle(m)p(ni)té de l’issue de l’an. Quant tu auras toutes ces choses faites et toutes tes garnissons assemblées trois fois l’an apparront tuit li masle devant le tout puissant Nostre Seigneur le Dieu d’Israel."
        },
        {
            "ref": "34:24",
            "text": "Car quant j’aurai osté de devant ta face les paiens et arai agrangé et eslargi tes contrées, nuz n’espiera tes terres si apparras trois foiz l’an devant nostre Seigneur ton Dieu."
        },
        {
            "ref": "34:25",
            "text": "Ne sacrefie mie à moi de nul levain; ne nulle chose du sacrefice de la sollempnité faite ne demeure à lendemain."
        },
        {
            "ref": "34:26",
            "text": "Offre en la meison nostre Seigneur ton Dieu les premiers fruiz de ta terre. Ne cuis mie le bouq(u)et el lait sa mere »."
        },
        {
            "ref": "34:27",
            "text": "Derechief dist Nostre Sires à Moysem: « Escri ces paroles par lesquelles j’ai fait aliance à toi et aus filz Israel »."
        },
        {
            "ref": "34:28",
            "text": "En telle maniere fu là Moyses auvec Dieu .xl. jours et .xl. nuis sans boire et sans mengier et escrist es tabletes paroles d’aliance."
        },
        {
            "ref": "34:30",
            "text": "Donc descendi Moyses du mont de Synaÿ et tenoit .ii. tables de tesmoignage et estoit la face cornue pour la compaignie des paroles Dieu auvec qui il avoit esté mes il ne le savoit mie. Quant Aaron et li filz Israel virent que la face Moysem fu cornue, il ne l’oserent aprocher de pres. Ci dist li mestres en histoires que ces cornes qu’il sembloit que Moyses eust estoient fait de merveilleuse resplendeur qui issoient de sa face et se referoient parmi les iex des regardans."
        },
        {
            "ref": "34:31",
            "text": "Donc apela Moyses Aaron et il vint à lui et tuit li prince de la Synagoge et quant il ot parlé à eulz"
        },
        {
            "ref": "34:32",
            "text": "et tuit li filz Israel vindrent à lui et il leur compta toutes les choses que Nostres Sires li avoit dit el mont de Synaÿ. Et quant il parloit à eulz,"
        },
        {
            "ref": "34:33",
            "text": "il metoit un drap devant son visage ce dist li mestre en hystoires"
        },
        {
            "ref": "34:34",
            "text": "et l’ostoit quant il aloit parler à nostre Seigneur jusques à tant qu’il s’en revenoit. Et donc disoit aus filz Israel toutes les choses que Diex li avoit commandé"
        },
        {
            "ref": "34:35",
            "text": "et il veoient la face Moysem cornue mais il la couvroit quant il parloit à euls. Li mestres dist en histoires qu’on ne set mie combien ceste gloire dura à Moysem, et ce li avint une fois sans plus ou plusieurs fois. Quant toute la tourbe des filz Israel fut assemblée, il leur dist après la seconde revenue du mont de Synaÿ."
        },
        {
            "ref": "35:1",
            "text": "Et leur commanda ce dist li mestre en histoires à faire le tabernacle ainssi comme Dieux li avoit commandé meiz il leur deffendi tout avant à ouvrer le samedi pour ce qu’il ne cuidaissent mie qu’il leur pleust ouvrer en l’ouvrage du tabernacle le samedi."
        },
        {
            "ref": "35:2",
            "text": "Et leur dist: « Ce sont ci les choses que Diex a commandé ». Et dist: « ouvrez .vi. jours et li septiesmes sera sains sabbas et li repos nostre Seingneur. Qui sur cel jour fera nulle oeuvre il soit ocis"
        },
        {
            "ref": "35:3",
            "text": "et si n’alumez nul feu sus le samedi en vos habitations »."
        },
        {
            "ref": "35:4",
            "text": "Derechief dist Moyses à toute la compaignie des filz Israel: « Oëz ce que Nostre Sires vous commande."
        },
        {
            "ref": "35:5",
            "text": "Prenez les plus precieuses choses que vous avez et chascuns qui le voudra de sa propre volenté les offre à Nostre Seigneur si comme or et argent et arain"
        },
        {
            "ref": "35:6",
            "text": "et jacincte et pourpre et coton .ii. fois taint et piaus de chevres"
        },
        {
            "ref": "35:7",
            "text": "et piaus de moutons rouges et jacincte et bois de Sethim"
        },
        {
            "ref": "35:8",
            "text": "et huille pour les luminaires et pour faire le saint oignement et thimiame de grant douceur"
        },
        {
            "ref": "35:9",
            "text": "et pierres et gemmes à ourner le sacramental, c’estoit l’Ephod."
        },
        {
            "ref": "35:10",
            "text": "Et pour aourner aussi le raisonnable, et li saige de vous viengnent avant et facent ce que Diez a commandé, c’est à savoir le tabernacle et la couverture."
        },
        {
            "ref": "35:11",
            "text": "Les anniaus et les tables et les bastons et les propicions et les coulonnes et leur piés"
        },
        {
            "ref": "35:12",
            "text": "et l’arche et les bastons à porter la."
        },
        {
            "ref": "35:13",
            "text": "Et le propiciatoire et le voille qui devant pendra et la table et les bastons à porter la et les veissiaus et les pains de propicion à metre sus"
        },
        {
            "ref": "35:14",
            "text": "et le chandelabre et les luminaires qui seront sus"
        },
        {
            "ref": "35:15",
            "text": "et l’autel de thimiame et ses bastons et l’uille d’onction et le thimiame des espesces aromatiques et la tente à l’uis du tabernacle"
        },
        {
            "ref": "35:16",
            "text": "et l’autel des sacrefices et son rotier* d’arain et les bastons et les veissiaus du laveoir et son siege"
        },
        {
            "ref": "35:17",
            "text": "et les courtines* de l’autel et les coulonnes et leur piez"
        },
        {
            "ref": "35:18",
            "text": "et les cordes et les paissons et les vestemens du saintuaire et les vestemens Aaron l’evesque,"
        },
        {
            "ref": "35:19",
            "text": "et les vesteures ses filz pour estre prestres »."
        },
        {
            "ref": "35:20",
            "text": "Donc s’emparti de Moysem toute la multitude des filz Israel"
        },
        {
            "ref": "35:21",
            "text": "si offrirent à nostre Seingneur de penser lié et donoit leur riches joiaus pour faire le tabernacle,"
        },
        {
            "ref": "35:22",
            "text": "car hommes et femmes donnerent leur armilles et les aniaus de leur oreilles et leur aniaus de leur dois et tous leur veissiaus d’or à nostre Seingneur,"
        },
        {
            "ref": "35:23",
            "text": "car qui avoit joiaus ou pourpre ou coton .ii. fois taint ou bissum et piaus de chievres et piaus de moutons rouges et de jacincte ou or ou argent et arain, il offroit à Nostre Seigneur et le bois aussi de Sethim."
        },
        {
            "ref": "35:25",
            "text": "Et les femmes aussi donnoient et jacincte et pourpre et les autres choses qu’elles avoient de leur propre volenté"
        },
        {
            "ref": "35:27",
            "text": "et li prince offrirent d’onide et gemmes pour l’Ephod et pour le raisonnable"
        },
        {
            "ref": "35:28",
            "text": "et espesce aromatiques et huille pour les luminaires, et pour faire la saint onction et le thimiame de douce oudeur."
        },
        {
            "ref": "35:29",
            "text": "Aussi offrirent leurs dons tout li homme et toutes les femmes pour faire les ouvrages que Nostre Sires avoit commandé par Moysem."
        },
        {
            "ref": "35:30",
            "text": "Donc dist Moyses aus filz Israel: « Nostres Sires apele par non Besalehel le fil Hur de la lingiée Juda à faire cest ouvrage"
        },
        {
            "ref": "35:31",
            "text": "et l’a raemplit de l’esperit Dieu et d’entendement et de science et de toute doctrine à pourpenser*"
        },
        {
            "ref": "35:32",
            "text": "et faire tous ouvrages en or et en argent et en arain."
        },
        {
            "ref": "35:33",
            "text": "De taillier en pierre et de charpentage et de quanques on puet faire d’orfaivrerie"
        },
        {
            "ref": "35:34",
            "text": "et si a donné à commander compaignons Oholiab, le fil Achisamach de la lingiée Dan"
        },
        {
            "ref": "35:35",
            "text": "et les a endeus apris de sapience* de faire tous ouvrages de jacincte et de pourpre et de coton .ii. fois taint et de bissum et pour tisser toutes les choses qu’il porroit trouver tout de nouvel. Ainssi fist Besalehel."
        },
        {
            "ref": "36:1",
            "text": "Quant Moyses li ot commandé ci apres et tuit li autre homme aussi auz quiex Dieux avoit donné sapience* de tout savoir ouvrer toutes les choses qui furent necessaires à ce que Die(u)x avoit commandé,"
        },
        {
            "ref": "36:2",
            "text": "donc apela Moyses Besalebel et Hooliab et tous ceux aus(folio 151)quiex Diex avoit doné science et qui de leur gré estoient offert à faire les ouvraiges,"
        },
        {
            "ref": "36:3",
            "text": "si leur bailla tous les dons des fils Israel."
        },
        {
            "ref": "36:4",
            "text": "En veant comme il ouvroient li pueples venoit à euls chascun jour au matin ofrir dons, si que il couvint à force les ouvriers"
        },
        {
            "ref": "36:5",
            "text": "aler à Moysem et dire: « Le pueple offre assez plus qu’il n’est mestiers »."
        },
        {
            "ref": "36:6",
            "text": "Donc fist criers Moyses que nulz ne nulle femme n’offrit plus riens à l’ouvrage et ainsi on a offrir et à donner les dons"
        },
        {
            "ref": "36:7",
            "text": "car li don qui estoient offert souffisoient et seurhabondaient."
        },
        {
            "ref": "36:8",
            "text": "Ainssi firent li saiges ouvrer le tabernacle et les courtines* et toutes les autres choses en la maniere que devant est dite et que Nostre Sires l’avoit commandé à Moysem."
        },
        {
            "ref": "39:1",
            "text": "-"
        },
        {
            "ref": "39:43",
            "text": "Quant toutes ces choses furent faites et Moyses les vit paracomplies, il les beneï. Josephus dist ce dit le mestre en histoires que li ouvraiges fu tout parfait en .vii. mois."
        },
        {
            "ref": "40:1",
            "text": "Donc parla Nostre Sires à Moysem et li dist:"
        },
        {
            "ref": "40:2",
            "text": "« drece ce tabernacle de tesmoignage le premier jour du premier mois"
        },
        {
            "ref": "40:3",
            "text": "et met ens l’arche et la couronne et la courtine devant lui"
        },
        {
            "ref": "40:4",
            "text": "et la table et ce que je t’ai comandé à metre sus li chandelabres i sera, et ses luminaires"
        },
        {
            "ref": "40:5",
            "text": "et li autel d’or pour ardoir l’encens sus. L’arche sera devant de tesmoignage."
        },
        {
            "ref": "40:6",
            "text": "Met la tente à l’entrée an tabernacle et devant la tente, met l’autel des sacrefices."
        },
        {
            "ref": "40:7",
            "text": "Le lavoir metras tu entre l’autel et le tabernacle et l’empliras d’yaue."
        },
        {
            "ref": "40:9",
            "text": "Et quant tu auras ce feit, pren le saint huille d’onction s’en oing le tabernacle et les veissiaus"
        },
        {
            "ref": "40:10",
            "text": "et en saintefie l’autel de sacrefice et les veissiaus"
        },
        {
            "ref": "40:11",
            "text": "et lave du saint huille d’onction le lavoir et son siege"
        },
        {
            "ref": "40:12",
            "text": "et apele Aaron et ses filz aus portes du tabernacle de tesmoignage"
        },
        {
            "ref": "40:13",
            "text": "si les leve dedens."
        },
        {
            "ref": "40:14",
            "text": "Et puis les vest de sainctes vesteures pour ministres à moi et les oing de l’onction qui leur profite en parmenable prestage."
        },
        {
            "ref": "40:33",
            "text": "Donc fist Moyses toutes les choses que Nostres Sires li commanda."
        },
        {
            "ref": "40:34",
            "text": "Une nue couvri le tabernacle de tesmoignage et la gloire nostre seingneur le rampli."
        },
        {
            "ref": "40:35",
            "text": "Ne Moyses ne povoit entrer ens pour la nue qui tout couvroit et pour la majesté nostre Seingneur resplendissant car la nue avoit tout couvert."
        },
        {
            "ref": "40:36",
            "text": "Et quant la nue leissoit le tabernacle, se elle se levoit amont si comme li meistres dist en hystoires, li filz Israel remouvoient leur herberges et aloient tous jours avant le chemin."
        },
        {
            "ref": "40:37",
            "text": "Et s’elle s’avaloit, il demouroient en ce meismes lieu et tendoient là leur herbeges"
        },
        {
            "ref": "40:38",
            "text": "et estoit la nue par jour dessus le tabernacle et feuz ralumoient par nuit li filz Israel par leur meisons. Ci fine le livre de Exode."
        }
    ],
    "psalmi_iuxta_sept": [
        {
            "ref": "1:1",
            "text": "Cil homs estoit benoiz qui n’ala el conseil des felons et qui n’estoit pas en la voie des pescheours, qu’il ne sist pas en la chaiete de pestilence;"
        },
        {
            "ref": "1:2",
            "text": "mais la volente est en la loy nostre Seigneur et il i pensera par jour et par nuit."
        },
        {
            "ref": "1:3",
            "text": "Et il se serra comme li arbres qui est plantez jouste le detorement des yaues; cil donra son fruit en son temps. Et la fueille ne cherra pas et tout fera, sera touz temps en prosperite."
        },
        {
            "ref": "1:4",
            "text": "Li felon ne seront mie en tel maniere mes seront comme la poudre que li venz lieve de la terre."
        },
        {
            "ref": "1:5",
            "text": "Et pour ce ne resordront pas li felon en jugement ne li pescheour el conseil des justes."
        },
        {
            "ref": "1:6",
            "text": "Pour ce a coneü nostre Seigneur la voie des justes; et la voie des felons perira."
        },
        {
            "ref": "2:1",
            "text": "Pour quoi fremirent les genz, et les pueples penserent vainnes choses."
        },
        {
            "ref": "2:2",
            "text": "Le roy de la terre esturent, et li prince s’assemblerent ensemble contre nostre Seignor; et contre son Crist, c’est « contre son fils qui est en oint, car Crist vault autretant comme en oint »."
        },
        {
            "ref": "2:3",
            "text": "Destrompons leur loiers et jetons leur jous fors de deseure nouz."
        },
        {
            "ref": "2:4",
            "text": "Cil qui habite el chiel les escharnira: et nostre Sires les « subsannera », c'est à dire les « moquera »."
        },
        {
            "ref": "2:5",
            "text": "Lors parlera il à euls en son ire et les espovantera en sa forsenerie."
        },
        {
            "ref": "2:6",
            "text": "Je sui establis Rois de celi - c’est à dire « il m’a establi Roi sur Syon »; li saint vont preschant son comandement."
        },
        {
            "ref": "2:7",
            "text": "Nostre Sires me dist: « Mais, mon fils, je t’ai hui engendré."
        },
        {
            "ref": "2:8",
            "text": "Requer moi et je te donrai gent en ton heritage et les termes de la terre en ta possession."
        },
        {
            "ref": "2:9",
            "text": "Tu les gouverneras en verge de fer, et les froisseras comme veissel de terre."
        },
        {
            "ref": "2:10",
            "text": "Touz qui estes roy entendez, soiez enseignié vous qui jugiez la terre."
        },
        {
            "ref": "2:11",
            "text": "Servez à nostre Seigneur en paour et esleciez vous à lui en tremblant."
        },
        {
            "ref": "2:12",
            "text": "Prenez discipline que par aventure Nostre Sire ne se courouce et que vous ne perissiez de droite voie. Beneoit soient tuit cil qui ont fiance en lui comme son ire aura ars en pois de temps "
        },
        {
            "ref": "3:1",
            "text": "Ce psiaume fist David quant il se’enfouy pour la persecucion que son filz Absalon lui faisoit si comme il appert ou second livre des roys ou .xvii. chapitre."
        },
        {
            "ref": "3:2",
            "text": "Sires pourquoi sunt il monteploiez quand troublent et pourquoi se lievent plusours contre moi ? Mouls dient à m’ame il n’a pas salu en son dieu."
        },
        {
            "ref": "3:4",
            "text": "Sire, vous estes celui me recevez. Vous estes ma gloire, vous estes celui qui essauciez mon chief."
        },
        {
            "ref": "3:5",
            "text": "Je crie de ma voiz à nostre Seigner et il moy de sainte Montaigne."
        },
        {
            "ref": "3:6",
            "text": "Je dormi et fui plains de soumeil et me levai car nostre Sires me receut."
        },
        {
            "ref": "3:7",
            "text": "Je ne criendrai pas les milliers du pueple qui « m’avirone », c'est qui est « environ moi. Sire qui estes mon Dieu et mon Seigneur, levez vous et faites moi sauf »."
        },
        {
            "ref": "3:8",
            "text": "Vous avez feru touz ceuz qui estoient contre moi sans achoison et avez brisiez les diex des pecheors."
        },
        {
            "ref": "3:9",
            "text": "Li salus estes Seigneur, et ta beneïsson est seür ton pueple."
        },
        {
            "ref": "4:1",
            "text": "Ce psiaume fist David quant il se vit delivre de Saül et son ost qui l’avoit afligié si comme il appert ou premier livre des roys, .xviii. chapitre."
        },
        {
            "ref": "4:2",
            "text": "Tu m’esleeças en ma tribulation: Sire aies merci de moi et oies m’oroison. Dieu m’a oï comme je l’apelaisse de ma justice."
        },
        {
            "ref": "4:3",
            "text": "Filz homme, pourquoy estes vous grief de cuer ? Pour quoi amez vous vanité et querez mençonges ?"
        },
        {
            "ref": "4:4",
            "text": "Saciez que Diex à fet son saint merveillable. Diex m’orra quant je crierai à Lui: "
        },
        {
            "ref": "4:5",
            "text": "Couronnez vous et n’osissiez pas pechier; aiez componction de ce que vous ditez en vous; et quand vous estes en vouz liez,"
        },
        {
            "ref": "4:6",
            "text": "sacrefiez de justice et esperez en nostre Seigneur. Moult dient que vous qu’il vous demoustrera biens."
        },
        {
            "ref": "4:7",
            "text": "Sire, la lumiere de vos iex est liniee sor nouz. Tu as donnez leesce en mon cuer,"
        },
        {
            "ref": "4:8",
            "text": "il te monteploie de fruit de fourment et de vin et d’uile."
        },
        {
            "ref": "4:9",
            "text": "Je dormira et reposerai en ce meismes et pour ce que m’as establi singulierement en esperance."
        },
        {
            "ref": "5:1",
            "text": "Ce psiaume fist David en priant Dieu qu’il voulsist garder les ligniees d’Israel contre leurs adversaires mescreans." 
        },
        {
            "ref": "5:2",
            "text": "Sire aperçois mes paroles par oreilles, entent mon cri, entent la nois(e) de mon oroison."
        },
        {
            "ref": "5:3",
            "text": "Tu es mes roys et mes Diex et pour ce Sire prierai je à toi et orras matin ma vois."
        },
        {
            "ref": "5:4",
            "text": "Je esterai devant toi et verrai et pour ce que tu es Diex qui ne vuelz pas iniquite."
        },
        {
            "ref": "5:5",
            "text": "Li malignes n’abitera pas jouste toi, et cil qui (ne) sont pas juste ne parmaindront pas devant toi."
        },
        {
            "ref": "5:6",
            "text": "Tu as haï touz ceus qui font iniquitez; tu destruiras tous ceuz qui diront mensonges."
        },
        {
            "ref": "5:7",
            "text": "Nostre Sires aura en abomination homme pecheour et homme qui est trecheour, et je dormirai en la multitude de ta misericorde."
        },
        {
            "ref": "5:8",
            "text": "J’entrerai en ta meison et crerei en ton saint temple en ta paour."
        },
        {
            "ref": "5:9",
            "text": "Sire nomme moi en ta justice pour mes anemis: eforce ma voie en ton regart."
        },
        {
            "ref": "5:10",
            "text": "Leur cuers est vainz pour ce que veritez n’est mie en leur bouche."
        },
        {
            "ref": "5:11",
            "text": "Leur gorge est comme sepulcre ouvert: il fesoient tricheusement en leur langues. Sire qui es Diex, juge les: il chieent de lor « cogitations » ce est de « leur pensees »; boute les fors selon la multitude de leurs impietes, car Sire il t’ont escharni et touz qui esperent en ço les leescent."
        },
        {
            "ref": "5:12",
            "text": "Il esleeceront pardurablement et tu habiteras en euls et tuit cil qui amment ton non auront gloire en toi et pour ce que tu beneisteras le juste, Sire, tu nous as couronné comme d’escu et de bonne volente."
        },
        {
            "ref": "5:13",
            "text": "et pour ce que tu beneisteras le juste, Sire, tu nous as couronné comme d’escu et de bonne volente."
        },
        {
            "ref": "6:1",
            "text": "Ce psiaume fist David en requerant la misericorde nostre Seigneur pour le peschie qu’il avoit fait en nombrant son peuple si comme il appert ou second livre des roys .xxiii. chapitre Sire, ne me respon mie en ta forsenerie et ne m’argue pas en ton ire."
        },
        {
            "ref": "6:2",
            "text": "Sire, ne me respon mie en ta forsenerie et ne m’argue pas en ton ire."
        },
        {
            "ref": "6:3",
            "text": "Sire aiez de moi merci pour ce que je sui enfermi; sauve moi et pour ce que mi os sunt troublé ensemble "
        },
        {
            "ref": "6:4",
            "text": "et m’ame est troublee moult durement. Mais tu Sires, secour moi et delivres moi."
        },
        {
            "ref": "6:5",
            "text": "Sauf me fai pour ta misericorde "
        },
        {
            "ref": "6:6",
            "text": "et pour ce que il n’est mie en mort qui soit ramembrable de toi adecertes qui regehira en enfer à toi."
        },
        {
            "ref": "6:7",
            "text": "Je ai traveillié en mon gemissement, je laverai par toutes les nuis mon lit et arouserai mon lit de mes lermes."
        },
        {
            "ref": "6:8",
            "text": "Mon oeil est trouble de grant ire. Je veille entre tous mes anemis."
        },
        {
            "ref": "6:9",
            "text": "Touz vous qui feites iniquitez: departez vous de moi; et pour ce que nous avons la voiz de mon plour, Nostre Sires a oïe ma priere."
        },
        {
            "ref": "6:10",
            "text": "Nostre Sires a receu mon oroison:"
        },
        {
            "ref": "6:11",
            "text": "tuit mi anemi aient vergoingne et honte et soient durement troublé. Il soient converti et aient honte isnelement."
        },
        {
            "ref": "7:1",
            "text": "Ce psiaume fist David en priant Dieu qu’il lui pardonnast le pechie car par l’occasion de lui Saül occist les prestres de la loi si comme il appert ou premier livre des roys, .xxii. chapitre."
        },
        {
            "ref": "7:2",
            "text": "Sire qui es mon Dieu je ai esperé en toit: sauve moi et delivre moi de tous ceuls qui me poursuivent et me delivre"
        },
        {
            "ref": "7:3",
            "text": "que tu par aventure ne ravisses m’ame endementiers qu’il n’est qui rachate ne qui face sauf."
        },
        {
            "ref": "7:4",
            "text": "Sire qui estes mon Dieu je n’ai mie faite ceste chose et iniquitez n’est mie en mes mains."
        },
        {
            "ref": "7:5",
            "text": "Je n’ai mie rendu mal à ceuz qui le me faisoient et si charroi je dont mes anemis qui sont vain pardroit,"
        },
        {
            "ref": "7:6",
            "text": "mon anemi parsuive m’ame et preigne et defoule ma vie et demaint ma gloire en poudre."
        },
        {
            "ref": "7:7",
            "text": "Sire lieve toi en ton ire et soies essauciez et fais de tes anemiz et Sires qui es mon Dieu lieve toi el commandemaent que tu commandas"
        },
        {
            "ref": "7:8",
            "text": "et la Synagogue des jui(f)s t’anvironera et repaire en haut pour, c'est nostres Sires Juge des peuples."
        },
        {
            "ref": "7:9",
            "text": "Sire juge moi selonc ta justice et juge seur moi selonc ton innoncense."
        },
        {
            "ref": "7:10",
            "text": "La felonnie des pecheours sera degastes et tu eforceras les justes en friant les cuers et les rains;"
        },
        {
            "ref": "7:11",
            "text": "mon juste aidement est cist de nostre Seignor qui fait sau(f)s ceulz qui ont droituriers cuers."
        },
        {
            "ref": "7:12",
            "text": "Diex est juges justes, fors et souffrans. Donc ne se courouce il touz les jours."
        },
        {
            "ref": "7:13",
            "text": "Il a crossé son espee se voz ne soiez converti. Il a tendu son arc"
        },
        {
            "ref": "7:14",
            "text": "et l’a appareillié son arc en icelui veissel de mort a feit les saietes ardanz."
        },
        {
            "ref": "7:15",
            "text": "Il a enfanté justice, il a conceu doleur et enfanta iniquite."
        },
        {
            "ref": "7:16",
            "text": "Il a fouie fosse et l’a couverte et il est cheus en la fosse qu’il fist."
        },
        {
            "ref": "7:17",
            "text": "Sa dolour sera couverte, c’est à dire « retournée en son chief »."
        },
        {
            "ref": "7:18",
            "text": "Et iniquitez redescendra en la vertu et chanterai au nom de nostre Seigneur qui est tres haut."
        },
        {
            "ref": "8:1",
            "text": "Ce psiaume fist David en esperit de p(ro)phecie en p(ro)phetizant de la victoire Jhesucrist en l’eure de la passion et de son ascension."
        },
        {
            "ref": "8:2",
            "text": "Sire qui estes nostre Seignour, comme vostre nom est esmerveillable en toute la terre et pour ce est eslevee ta grandeur seür les chiex."
        },
        {
            "ref": "8:3",
            "text": "Tu as parfait ta loenge des bouches des enfanz et des alaitans pour tes anemis que tu destruiras l’anemi et le vengeeur;»."
        },
        {
            "ref": "8:4",
            "text": "et pour ce verray je les cielz qui sont uevres de tes doiz, c’est à dire « que tu feïz de tes mains » et verrai la lune et les estoiles que tu fondas, c’est à dire que « tu feiz pour ce qu’eles durent pardurablement »."
        },
        {
            "ref": "8:5",
            "text": "Quel chose est homme que tu aiez ramembrance de lui ou filz d’omme ? Et pour ceci tu le visitas"
        },
        {
            "ref": "8:6",
            "text": "et pour ce se tu l’abesses et pour plus que les angeles et l’as couronné de gloire et de honnor; et l’a establi seür les oeuvres de tes mains."
        },
        {
            "ref": "8:7",
            "text": "et l’a establi seür les oeuvres de tes mains."
        },
        {
            "ref": "8:8",
            "text": "Tu as touz soumis souz tes piez, toutes oeilles et touz bues et enseurquetout les bestes des cham(p)s."
        },
        {
            "ref": "8:9",
            "text": "Les oisiaux del ciel, les poissons de la mer qui vont par les sentes de la mer."
        },
        {
            "ref": "8:10",
            "text": "Sire qui estes nostre Seigneur comme vostre no(m) est esmerveillable en toute terre."
        },
        {
            "ref": "9:1",
            "text": "Ce psiaume fist David en p(ro)phetizant la juridiction et l’auctorite judiciable que Dieu le Pere donna et a donnée à Dieu le filz tant selon la divinite comme selon humanite."
        },
        {
            "ref": "9:2",
            "text": "Sire je regehirai à toi en tout mon cuer. Je raconterai toutes tes merveilles."
        },
        {
            "ref": "9:3",
            "text": "Je m’esjoirai en toi et tu tres haut je chanterai à ton no(m)."
        },
        {
            "ref": "9:4",
            "text": "Il periront devant toi et seront en seür quant tu convertiras et trouveras mon anemi arieres dos."
        },
        {
            "ref": "9:5",
            "text": "Et pour ice as tu feit mon jugement et m’as causé tu qui juges justice siez sor ta cheire est sor ton trosnes."
        },
        {
            "ref": "9:6",
            "text": "Tu as blasmees les gens et le felon est peri. Tu as effacié mon nom pardurablement;"
        },
        {
            "ref": "9:7",
            "text": "les espees de l’anemi defaillirent en la fin et tu as destruite les cites. Leur memoire est perie,"
        },
        {
            "ref": "9:8",
            "text": "et nostres Sires durra pardurablement. Il a apareillié son trosne en jugement"
        },
        {
            "ref": "9:9",
            "text": "et il jugera le monde « en qure », c’est en « loenge », et jugera les pueples en justice"
        },
        {
            "ref": "9:10",
            "text": " et nostre Sires est secré finement au povre et est ardeour en conveviabletez et en tribulation."
        },
        {
            "ref": "9:11",
            "text": "Sire cil qui ont conneu ton non aient esperance en toi et pour ce que tu n’as mie deguerpi ceuz qui te quierent."
        },
        {
            "ref": "9:12",
            "text": "Chantez à nostre Seigneur qui habite en Syon, anoncez les estudes entre les genz:"
        },
        {
            "ref": "9:13",
            "text": "il n’a mie oublié le cri del pueple painé en proece qui se recor requerant leur sanc."
        },
        {
            "ref": "9:14",
            "text": "Sire aiez merci de moi, regarde mon humilité de mes anemis."
        },
        {
            "ref": "9:15",
            "text": "Tu m’essauces des portes de mort que je anonce toutes tes loenges es portes des filles Syon."
        },
        {
            "ref": "9:16",
            "text": "Je m’esleecerai en ton salu. Les gens sont effiacés en la mort quil ont fete; lor piez fu priz en ces las qu’ils repristrent."
        },
        {
            "ref": "9:17",
            "text": "Nostre Sires sera comeuz faisant ses jugement et li pechierres sera pris en oeuvres de ses mains."
        },
        {
            "ref": "9:18",
            "text": "Li pecheour soient converti en enfer et toutes gens qui oublieront Dieu."
        },
        {
            "ref": "9:19",
            "text": "Li povres ne sera mie oubliez en la fin; la soufrance des povres ne perira pas en la fin."
        },
        {
            "ref": "9:20",
            "text": "Sire, levez vous et homs ne soit mie confortés et les gens soient juge en leur regart."
        },
        {
            "ref": "9:21",
            "text": "Sire, establissez le pescheor de la loi seur euls et les gens sac(h)ent qu’il sunt homme."
        },
        {
            "ref": "9:22",
            "text": "Sire pourquoi t’es tu departi en loing et despris oportunite et eu tribulation ?"
        },
        {
            "ref": "9:23",
            "text": "Li povres enorgueillist: ils ont pris conseuz qui peussent"
        },
    {
            "ref": "9:24",
            "text": "et pour ce est loé le pescheour es desarriers de l’ame; et li felon est beneï."
        },
        {
            "ref": "9:25",
            "text": "Li peschierres à moult couroucé nosre Seigneur, il ne demandera mie selonc la multitude son ire."
        },
        {
            "ref": "9:26",
            "text": "Diex n’est mie en son regart et ses voies est souilliéz en touz temps. Tes jugements sunt ostéz de la force, c’est à dire « il ne regart mie tes jugemens. Il aura seignorie de tous ses anemis;  "
        },
        {
            "ref": "9:27",
            "text": "il dist adecertes je ne t’ai mie jeté de generation en generation san mal de bouche"
        },
        {
            "ref": "9:28",
            "text": "del quel est plainne de maleiçon et d’amertume et de tricherie; dolour et travail est sor la langue."
        },
        {
            "ref": "9:29",
            "text": "Il siet en agait o les riches es lieux repus qu’il occie l’innocent."
        },
        {
            "ref": "9:30",
            "text": "Li oeil resgarderent le povre; il aguet le povre comme lion en sa fosse. Il aguete qu’il ravisse le povre et pour ravir le povre endementiers qu’il l’atret à soi."
        },
        {
            "ref": "9:31",
            "text": "Il l’umeliera en son las. Il l’enclinera et charra endementiers qu’il aura seignorie des povres."
        },
        {
            "ref": "9:32",
            "text": "Il dist en son dever qu’il a Dieu oublié et a destournée sa face qu’il ne le voie en la fin."
        },
        {
            "ref": "9:33",
            "text": "Sire lieve Toi et ta main soit essauciee que tu n’oubliees le povre."
        },
        {
            "ref": "9:34",
            "text": "Pour quoi aeuvre li felons Dieu il dit en son cueur: il ne le requerra mie."
        },
        {
            "ref": "9:35",
            "text": "Tu voiz et regardes mal et travail que tu les metes en tes mains. Li povres t’est leissiéz: tu seras aideour à l’orfelin:"
        },
        {
            "ref": "9:36",
            "text": "brise le bras del pecheour del maligne. Son peschie sera quis et ne mie avoué."
        },
        {
            "ref": "9:37",
            "text": "Nostre Sires regnera pardurablement et el siecle del siecle et vous genz perirez de la terre."
        },
        {
            "ref": "9:38",
            "text": "Nostre Sires a oÿ le desiriement des povres, ton oreille l’apareillement de mon cuer"
        },
        {
            "ref": "9:39",
            "text": "jugera povre et à l’ombre que homme n’ajouste plusour loier sus terre."
        },
        {
            "ref": "10:1",
            "text": "Ce psiaume fist David quant il retourna en la terre de Judee oen la fiance de Dieu par le conseil de Gaad le p(ro)phete si comme il appert ou premier livre des roys, .xxii. chapitre"
        },
        {
            "ref": "10:2",
            "text": "J’ai ma fiance en nostre Seigneur. Comment dites vous a m’ame trespassé en la montaigne comme moisnel ?"
        },
        {
            "ref": "10:3",
            "text": " Pour ce vez ci les pecheours qui ont tendu son arc et ont apareillié leur saietes en lor cuivre qu’il sachent cil qui ont cueur droiturier en lieu oscur"
        },
        {
            "ref": "10:4",
            "text": "et pour ce desturnent il ce que tu feïz."
        },
        {
            "ref": "10:5",
            "text": "Adecertes que fist le juste nostre Sires est en son saint temple et siege el ciel."
        },
        {
            "ref": "10:6",
            "text": "Si comme cil regardent le povre et les paupieres regardent les hommes, fils des hommes. Nostre Sires demande le juste et le felon, adecertes qui aime iniquite: il het son ame."
        },
        {
            "ref": "10:7",
            "text": "Il plovra soz les leur les pescheours las, de feu, souffre et esperit de tempeste seront partie de leur hanap, c’est à dire seront « partie de leur tourment »."
        },
        {
            "ref": "10:8",
            "text": "Pour ce que nostres Sires est justes aime(-t-)il justice, son volt a veu equite c’est à dire « loiaute »."
        },
        {
            "ref": "11:1",
            "text": "Ce psiaume fist David quant à lui et les erviteurs furent laissiez et gardez de la trahison des habitants en Ceyla nonobstant qu’il les eust deffenduz contre les philistins si comme il appert ou premier livre des roys .xxiii. chapitre"
        },
        {
            "ref": "11:2",
            "text": "Sire fai moi sauf pour ce que sainz est defailliz et pour ce que les veritez sont amenuisiées et apeticiées des fils de l’ommes."
        },
        {
            "ref": "11:3",
            "text": "Il ont parlé vainnes paroles chascun à son proisme; levres trecheresses ont parlé en cuer et en cuer, c’est à dire « en double cuer »."
        },
        {
            "ref": "11:4",
            "text": "Nostre Sires destruie toutes levres tricheresses langue qui parole moult;"
        },
        {
            "ref": "11:5",
            "text": "il distrent nous manefieront nostres langue, nos levres sunt (nostres) qui est notres Seignour."
        },
        {
            "ref": "11:6",
            "text": "Je me leverai ore pour la misere des soufreteuz et pour le gemissement des povres. Ce dist nostre Seigneur je menerai en salu et ouverrai seurement en lui."
        },
        {
            "ref": "11:7",
            "text": "La parole nostre Seigneur est parole chaste et est comme argent esprouvé en feu et prouvié de terre et purgiée par .vii. foiz."
        },
        {
            "ref": "11:8",
            "text": "Sire tu nous garderas et garderas pardurablement de ceste generation."
        },
        {
            "ref": "11:9",
            "text": "Le felon vont environ: tu as monteploié les fils des hommes selonc ta biaute."
        },
        {
            "ref": "12:1",
            "text": "Ce psiaume fist David en esperit de p(ro)phecie et contient principalment quatre questions contre .iiii. persecucions des .iiii. royaumes qui persectoient les enfants d’Israel, c’est à savoir des assyriens, des egipciens, de Babiloine et de Grece."
        },
        {
            "ref": "12:2",
            "text": "Sire comme longuement m’oublieras tu ? Comme longuement destourneras tu force de moi ? Comme longuement metrai je conseil en ma vue et dolour et mon cueur par jour ?"
        },
        {
            "ref": "12:3",
            "text": "Comme longuement sera mon anemi essaucié seur moi ?"
        },
        {
            "ref": "12:4",
            "text": "Sire, qui est mon Seigneur et mon Dieu, regarde moi et m’oies. Sire enlumine mes iex que je ne m’endorme aucune fois en ma mort"
        },
        {
            "ref": "12:5",
            "text": "que par aventure mi anemi n’aient plus fort de li. Cil qui me troublent s’esleecent se je serai meü."
        },
        {
            "ref": "12:6",
            "text": "Adecerte j’ai espoir en ta misericorde mon cuer s’esleecerai en ton salu. Il chantera à nostre Seigneur qui m’a bien liviéz et donnez et chanterai au non nostre Seigneur qui est tres hault."
        },
        {
            "ref": "13:1",
            "text": "Cil qui n’estoit sages dist en cuer Diex n’est pas, il sunt corrompu et sunt fet abhominable. Il n’est qui face bien delci à un seul."
        },
        {
            "ref": "13:2",
            "text": "Nostres Sires a regardé del ciel sor les fils des hommes qu’il voie s’il est aucuns entendanz et requeranz Dieu."
        },
        {
            "ref": "13:3",
            "text": "Touz ont encliné de commandement nostre Seigneur et sont fet ensemblement profitable. Il n’est qui face bien delci à un un seul. Leur gorge est comme sepulcre dont il ouvroient tricheressement de lor langues venin de dragon est seür leur levres. Leur bouche est plainne de maleïçon et d’amertume et leur piez sunt isnel à espandre sanc. Contrition et maleurres est en leur voie et n’ont mie conneüc voie de pais en la paour de Dieu n’est mie devant leur iex."
        },
        {
            "ref": "13:4",
            "text": "Dont ne connoistront il touz ceuz qui font iniquites qui devourent mon pueple come viande de pain."
        },
        {
            "ref": "13:5",
            "text": "Il n’apelerent mie Dieu, il tremblerent ilec de paour ou nule poor estoit."
        },
        {
            "ref": "13:6",
            "text": "Et pour ice que nostre Sires est pres en generation confundistes le conseil del povre: car nostre Sires est son esperance qui donra de Syon salu à Israël quant nostres Sires aura destourné la chetivoison de son pueple."
        },
        {
            "ref": "13:7",
            "text": "qui donra de Syon salu à Israël quant nostres Sires aura destourné la chetivoison de son pueple. Lors s’esjoira Jacob et Israel s’esleecera."
        },
        {
            "ref": "14:1",
            "text": "Sire qui habitera en ton tabernacle et qui reposera en ta sainte montaingne cil qui autre senz sollenite "
        },
        {
            "ref": "14:2",
            "text": "cil qui autre senz sollenite "
        },
        {
            "ref": "14:3",
            "text": "et qui fet unite et qui parole verite en son cuer. Qui vanite fet tricherie en sa langue; cil qui ne fist pas mal en son proisme et qui ne reçut mie parole contre son proisme."
        },
        {
            "ref": "14:4",
            "text": "Li malignes est amenéz anoient devant li; nostre Sires glorefie ceulz qui le criemment. Cil qui nuit à son proisme et ne le deçoit pas, "
        },
        {
            "ref": "14:5",
            "text": "qui ne bailla mie son chatel à usure et ne vecut donc seür l’innocent; cil qui feit ces choses ne sera pas menez pardurablement."
        },
        {
            "ref": "15:1",
            "text": "Sire garde moi que j’ai esperance en vous."
        },
        {
            "ref": "15:2",
            "text": "Je diz à nostre Seigneur ou es mon Dieu et n’auras pas mestier de mes biens:"
        },
        {
            "ref": "15:3",
            "text": "il fist mes volentez merveillables es sainz en la terre."
        },
        {
            "ref": "15:4",
            "text": "Leur enfermetez furent monteploiés et empres il hasterent il n’assemblerent pas lor compaignons de pechiez et ne lui mie ramembrable de leur nons par mes levres."
        },
        {
            "ref": "15:5",
            "text": "Nostre Sires est ma partie d’eritage et de henap; tu es qui me restabliras mon heritage."
        },
        {
            "ref": "15:6",
            "text": "Cordes sont chieres à moi en lieuz tres clers et adecertes mon heritage est cler à moi."
        },
        {
            "ref": "15:7",
            "text": "Je beneistrai nostre Seigneur qui m’a donné entendement ensorquetout mes temps m’ont blasmé delci à la nuit."
        },
        {
            "ref": "15:8",
            "text": "Je prioie nostre Seigneur touz temps en mon regart car il est à ma destre que je ne soie escommeüz;"
        },
        {
            "ref": "15:9",
            "text": "pour ce est mon cuer esleecié et ma langue m’esjoi. Ensorquetout et ma char reposera en esperance"
        },
        {
            "ref": "15:10",
            "text": "et pour ce ne leiras tu mie m’ame en enfer, ne consentiras que ton saint voie corruption."
        },
        {
            "ref": "15:11",
            "text": "Tu m’as fait connoistre les voies de vie; tu m’aempliras de leesce et ton volt et delitemenz sera à ta destre des à la fin."
        },
        {
            "ref": "16:1",
            "text": "Sire oiéz ma justice, entent mon deprisement, aperçois par oreille mon oroison non mie en oeuvres tricheresses."
        },
        {
            "ref": "16:2",
            "text": "Mon jugement isse de ton volt; ti oeil voiant loiaute."
        },
        {
            "ref": "16:3",
            "text": "Tu prouvas mon cuer et visitas par nuit, tu m’as esprouvé par feu et iniquitez n’a mie trouvée en moi."
        },
        {
            "ref": "16:4",
            "text": "Ma bouche ne parole mie (d’ommes); j’ai tenu dures voies par les paroles de tes levres."
        },
        {
            "ref": "16:5",
            "text": "Par fai mes alemens en tes sentes, que mes traces ne soient veues."
        },
        {
            "ref": "16:6",
            "text": "Diex j’ai crié pour ce que tu m’as oï. Encline ton oreille à moi et oies mes paroles;"
        },
        {
            "ref": "16:7",
            "text": " fai merveilleuses tes misericordes qui fais saufs ceus qui espoirent en toi."
        },
        {
            "ref": "16:8",
            "text": "Sire garde moi de ceulz qui contestent à ta destre comme la prunele de ton oeil. Deffen moi souz l’ombre de tes eles "
        },
        {
            "ref": "16:9",
            "text": "de la face des felons qui m’ont tourmenté. Mi anemi m’avironnerent m’ame"
        },
        {
            "ref": "16:10",
            "text": "et enclostrent lor gresse. Leur bouche parla orgueil;"
        },
        {
            "ref": "16:11",
            "text": "il giterent moi en loing, m’avironnerent ore et enclostrent; et establirent leur iex declinéz en (terre)."
        },
        {
            "ref": "16:12",
            "text": "Il me pristrent comme lion appareillié en proie et comme cheel de lion habit(an)t en lieu repost;»."
        },
        {
            "ref": "16:13",
            "text": "que li et je suplante m’ame et delivre de l’espee, c'est « mort d’enfer. Espee est ton jugement des anemis qui sont en ta mai(son)."
        },
        {
            "ref": "16:14",
            "text": "Sire delivre les de la terre ou il à pou de la gent et que ce soit en leur vie leur ventre est aemplis de ces choses sacrees. Il furent saoulé de leur filz, et delessierent à leur filz en leur remananz."
        },
        {
            "ref": "16:15",
            "text": "Je aparirai devant moi en justice, et quant ta gloire aprira lors serai je saouléz."
        },
        {
            "ref": "17:2",
            "text": "Sire je t’asmerai car tu es ma force "
        },
        {
            "ref": "17:3",
            "text": "et es mes Sires et mon firmament et mon refuiement et ma delivrance. Mon Dieu est mon adeour et je espererai en lui. Il est mon deffendeour, il est trouvé de mon salu, c’est hautesce de mon salu et est mon reteneour par coi s’est à la foie entendue et senefie « hautesce en la sainte escripture », à sa force « honor », à la force est entendue « orgueil "
        },
        {
            "ref": "17:4",
            "text": "Je loerai nostre Seigneur et apaiserai et serai sauvé et gardéz de mes anemis."
        },
        {
            "ref": "17:5",
            "text": "Les doleurs de mort m’ont avironné et les ruissaus de iniquité m’ont troublé;»."
        },
        {
            "ref": "17:6",
            "text": "les dolors d’enfer m’avironnerent, et las de mort me preoccuperent, c’est « me pristrent isnelement»."
        },
        {
            "ref": "17:7",
            "text": "Je apelai nostre Seigneur en ma tribulation et criai à mon Dieu et il oÿ ma voiz de mon saint temple et entra mon cri en les oreilles de devant lui."
        },
        {
            "ref": "17:8",
            "text": "La terre fu meüe et troubla; les fondements des mons furent troubléz et meüz de leur lieuz pour ce que il courcouciéz à eulz."
        },
        {
            "ref": "17:9",
            "text": "Fumee monta en son ire et fu ars devant ta face, et charbons fuirent aluméz de lui."
        },
        {
            "ref": "17:10",
            "text": "Il enclina - c’est « il abaissa » - les cielz et oscurtez fu soz les piez"
        },
        {
            "ref": "17:11",
            "text": "et monta seür cherubin et vola. Il vola seür les pennes de vens."
        },
        {
            "ref": "17:12",
            "text": "Et il mist son atapissement en tenebres et mist son tabernacle environ lui et yaue tenebrose et oscurs es fumes de l’air."
        },
        {
            "ref": "17:13",
            "text": "Les nues trespasserent pour la grant clarte qui estoit devant lui, et gresle et charbons de feu"
        },
        {
            "ref": "17:14",
            "text": "et nostre Sires parla del ciel et li tres hauz - c’est Diex - donna la voix gresle et charbons ardanz."
        },
        {
            "ref": "17:5",
            "text": "Et il envoia les saietes et monteplia foudres et les troubla."
        },
        {
            "ref": "17:6",
            "text": "Et apparurent les fontanines des yaues et les fondemenz des terres furent descouvers. De ton increpacion et de l’inspiration de l’esperit de vie."
        },
        {
            "ref": "17:17",
            "text": "Il envoia de haut et me reçut, et me prist de moultes d’yaues."
        },
        {
            "ref": "17:18",
            "text": "Il me delivra de mes anemis tres fors et de ceulz qui me haïrent car il furent conforté seür moi."
        },
        {
            "ref": "17:19",
            "text": "Il furent plus isnel de moi el jour de leur affliction, c’est el jour de mon tourment, et nostre Sires fu mon deffendeour"
        },
        {
            "ref": "17:20",
            "text": "et il me mist fort en lieu qui estoit lé. Il me fist sauf pour ce qu’il me volt"
        },
        {
            "ref": "17:21",
            "text": "et nostre Sires me rendra selon ma justice de mes mains."
        },
        {
            "ref": "17:22",
            "text": "Car j’ai gardé les voies nostre Seigneur et n’ai pas fait mal devant mon Dieu"
        },
        {
            "ref": "17:23",
            "text": "et pour ce que touz les jugemenz sont en mon regart et je ne boutai mie en suz de moi les justices."
        },
        {
            "ref": "17:24",
            "text": "Et je serai net o lui et me garderai de mon iniquité"
        },
        {
            "ref": "17:25",
            "text": "et nostre Sires me rendra el regart de leur iex, c’est « devant eulz », selonc la pureté de mes mains."
        },
        {
            "ref": "17:26",
            "text": "Tu seras saint o le saint et seras innoncent o l’omme qui est innocent"
        },
        {
            "ref": "17:27",
            "text": "et tu seras esleüz o l’esleü et seras pervers o les pervers."
        },
        {
            "ref": "17:28",
            "text": "Et pour ce feras tu sauf le pueple humble et humelieras les iex des orgueilleus."
        },
        {
            "ref": "17:29",
            "text": "Tu enlumineras ma lumiere. Sire qui es mon Dieu, enlumine mes teniebres."
        },
        {
            "ref": "17:30",
            "text": "Et pour ce serai je par toi delivréz de temptacion et trespasserai le mur en mon Dieu;"
        },
        {
            "ref": "17:31",
            "text": "la voie de mon Dieu est nete, les paroles de nostre Seigneur soient esprouvées par feu et il est deffendeur de touz ceuls qui espoirent en lui."
        },
        {
            "ref": "17:32",
            "text": "Et Dieu est fors que nostre Seigneur onque Diex est fors que nostre Diex."
        },
        {
            "ref": "17:33",
            "text": "Diex m’a çaint de vertu et a mise ma voie nient follie en, c’est à dire « et a fete ma voie nete »."
        },
        {
            "ref": "17:34",
            "text": "Il a parfait mes piez comme de cerf et m’a establi et mis seür haut lieu."
        },
        {
            "ref": "17:35",
            "text": "Il enseigne mes mains à combatre et tu as mis mes mains comme arc d’arain."
        },
        {
            "ref": "17:36",
            "text": "Et tu m’as donné le deffendement de mon salut et ta destre ma receü et disipline m’a entendu en la fin et meismes ta discipline m’enseignera."
        },
        {
            "ref": "17:37",
            "text": "Tu as eslaiciées tes voies seür moi et mes traces, c’est « mes voies », ne furent pas malades."
        },
        {
            "ref": "17:38",
            "text": "Je parsievrai mes anemis et les prendrai et ne retournerai pas devant ce que il defaillent."
        },
        {
            "ref": "17:39",
            "text": "Je les froisserai et il ne porront ester; il charront souz mes piez."
        },
        {
            "ref": "17:40",
            "text": "Et tu m’as çaint de vertu pour combatre et tu souzplantas et meïs souz moi ceuz qui s’eleverent contre moi."
        },
        {
            "ref": "17:41",
            "text": "Et tu me laissas les dos de mes anemis et espartis ceux qui me laoient."
        },
        {
            "ref": "17:42",
            "text": "Il crieverent et il n’estoit qui les sauvast. Il crierent à nostre Seigneur et il ne les oï pas."
        },    
        {
            "ref": "17:43",
            "text": "Et je les froisserai comme poudre devant le vent et les effacerai comme la bo(u)e des places."
        },
        {
            "ref": "17:44",
            "text": "Tu me delivreras de contradictions, c’est des « coutrediementz genz »."
        },
        {
            "ref": "17:45",
            "text": "Li pueples que je ne connu pas servi à moi et obeï à moi des l’oïe de l’oreille."
        },
        {
            "ref": "17:46",
            "text": "Filz etranges m’ont menti; fils etranges enviesirent et clochierent de leur voies."
        },
        {
            "ref": "17:47",
            "text": "Nostre Sires vit et mes Diex est benoïz et Diex de mon salu soit essaucié."
        },
        {
            "ref": "17:48",
            "text": "Dieu qui me dounas veniances de mes pueples seür moi et me delivre de mes anemis plains de racorde."
        },
        {
            "ref": "17:49",
            "text": "Et tu m’essauceras de ceuls qui s’esdrecerent contre moi et me delivreras comme felon."
        },
        {
            "ref": "17:50",
            "text": "Pour ce Sire regehirai je à toi es nations et dirai sauve - c’est « loenge » - à ton non."
        },
        {
            "ref": "17:51",
            "text": "Magnefiant les salus de son roy et feizant misericorde à David son Crist - c’est son « oint » - et à ses enfans pardurablement."
        },
        {
            "ref": "18:2",
            "text": "Li ciel, c’est « li saint », ranoncerent la gloire de Dieu et li firmamenz annonce les oeuvres de ses mains."
        },
        {
            "ref": "18:3",
            "text": "Li jour touce la parole des jour, et la nuis, demoustre (le silence) de la nuit."
        },
        {
            "ref": "18:4",
            "text": "Ce ne sont pas laqueles en paroles les voiz desquiex ne soient plus oïes."
        },
        {
            "ref": "18:5",
            "text": "Lor sont issi et toutes et lor paroles est finz del mont et de la terre."
        },
        {
            "ref": "18:6",
            "text": "Il s’eslessat comme le ge(a)nt acourre par la voie et issi del haut ciel,"
        },
        {
            "ref": "18:7",
            "text": "et son connetornement leva desci à la hauteur de celui et il n’est pas qu’il puisse repondre de la chalour."
        },
        {
            "ref": "18:8",
            "text": "La loi nostre Seigneur est nete et convertissant les ames et li tesmoignages notre Seigneur est loial et feal devant notre Seigneur."
        },
        {
            "ref": "18:9",
            "text": "Justices sont droiturieres et esleeçanz les cuers et le commandement nostre Seigneur est luisant enluminant les iex."
        },
        {
            "ref": "18:10",
            "text": "La paour Nostre Seigneur parmaint sainte pardurablement et les jugemens nostre Seigneur vrais et justefiéz en eulz."
        },
        {
            "ref": "18:11",
            "text": "Mais il sunt desirrables, c’est à dire « il sunt à edefier », et sont plus doulz que miel ne roc."
        },
        {
            "ref": "18:12",
            "text": "Et adecertes ton fils le regarde et il a grant retribution en garder les."
        },
        {
            "ref": "18:13",
            "text": "Qui conut le meffet ? Sire ne cure mie de mes meffaiz et espairgne moi des autrui."
        },
        {
            "ref": "18:14",
            "text": "Je serai lors net si n’ont pas seignorie seür moi et serai netoié de tres grant pechié, c’est « d’orgueil » qui est tres granz pechiez."
        },
        {
            "ref": "18:15",
            "text": "Et les paroles de ma bouche seront celes que les leur plasissent à la pensee de mon cuer est touz temps en regart , c’est « devant moi ». Sire tu es mon ardeour et rachateour."
        },
        {
            "ref": "19:2",
            "text": "Nostre Sires t’oÿe el jour de tribulation, et li nom de Dieu de Jacob te deffende."
        },
        {
            "ref": "19:3",
            "text": "Il vennoit aide de saint et te garantisse de Syon."
        },
        {
            "ref": "19:4",
            "text": "Il soit ramembrable de tout ton office et ton holocauste soit fait gras."
        },
        {
            "ref": "19:5",
            "text": "Il te doinst selonc ton cueur et conferme ton conseil."
        },
        {
            "ref": "19:6",
            "text": "Nous noz esleecerons en ton salu et serons loé el non de nostre Dieu."
        },
        {
            "ref": "19:7",
            "text": "Nostre Sires aemplisse toutes tes requestes, or ai je conneü que Dieu à fait sauf son Crist. Il l’orra de son saint ciel, li sallus de la destre est puissances,"
        },
        {
            "ref": "19:8",
            "text": " cil sont encurres. Et cist est chevaux; adecertes nous aemplirons el non nostre Seigneur qui est nostre Dieu."
        },
        {
            "ref": "19:9",
            "text": "Il se sont obligié et sont char et nos sumes levé et nous sommes esdrecié."
        },
        {
            "ref": "19:10",
            "text": "Sire faites sauf le roy et nous oiez el jour que nous t’aurons apelé."
        },
        {
            "ref": "20:2",
            "text": "Sire, li roys s’esleescera en ta vertu et aura tres grant joie de son salu."
        },
        {
            "ref": "20:3",
            "text": "Tu li as donné le defiement de son cuer et li as donné tout enterinement la volente de ses levres."
        },
        {
            "ref": "20:4",
            "text": "Pour ce es tu aléz devant lui en beneïçons de douçour et as mis an son chief couronne de pierres precieuses."
        },
        {
            "ref": "20:5",
            "text": "Il requist vie de toi et tu li donnas et langour de temps en pardurablete."
        },
        {
            "ref": "20:6",
            "text": "La gloire est grande en ton salu et metras seür lui gloire de grant honour."
        },
        {
            "ref": "20:7",
            "text": "Tu le metras en porte en beneïçon pardurable et esleesceras en joie o ton volt."
        },
        {
            "ref": "20:8",
            "text": "Et pour ce que li roys espere en nostre Seigneur ne sera il mie meüz en la misericorde de celui qui est tres haut, c’est « de Dieu »."
        },
        {
            "ref": "20:9",
            "text": "Tes anemis truissent ta main, c’est ta « venjance », ta destre truist tous ceuz qui t’ont haï."
        },
        {
            "ref": "20:10",
            "text": "Tu le metras comme foi de feu el temps de ton ire: nostre Sires le troublera en ton ire et feus le devourera."
        },
        {
            "ref": "20:11",
            "text": "Tu destruiras leur fruit de la terre et destruiras leur semence; donc les fils des hommes et pour ice que maulz declinerent en toi."
        },
        {
            "ref": "20:12",
            "text": "Cest se tournerent vers toi penserent il conseil, qu’il ne porent mie establir;"
        },
        {
            "ref": "20:13",
            "text": "et pour ce les metras tu comme dos et apareillans lor volt en tes remanans."
        },
        {
            "ref": "20:14",
            "text": "Sire soies essauciéz en ta vertu, et nous chanterons et faustoierons c’est « et loerons tes vertus »."
        },
        {
            "ref": "21:2",
            "text": "Dieu, mon Dieu, regardez en moi. Pourquoi m’as tu deguerpi ? Les paroles de mes pechiez et de mes meffais sunt loing de mon salut."
        },
        {
            "ref": "21:3",
            "text": "Mon Dieu je crierai par jour et par nuit et ce ne me sera mie atourné à folie."
        },
        {
            "ref": "21:4",
            "text": "Tu, qui es loenge de Israël, habite en lieu saint."
        },
        {
            "ref": "21:5",
            "text": "Nos peres esperent et tu les delivras."
        },
        {
            "ref": "21:6",
            "text": "Il crierent à toi et furent sauvé; il espererent en toi et ne furent mie confuz."
        },
        {
            "ref": "21:7",
            "text": "Adecertes je sui ber et ne mie homme; je suis approbrement d’ommes et degitement de pueple;"
        },
        {
            "ref": "21:8",
            "text": "tuit cil qui me virent m’escharnirent et parlerent de leur levres et murent les chiez."
        },
        {
            "ref": "21:9",
            "text": "Et distrent nostres Sires le delivre toz, car il à esperes en lui; et le face sauf car Il le veult."
        },
        {
            "ref": "21:10",
            "text": "Tu es qui me treisis del ventre et en mon esperance desque j’estoie aux mameles de ma mere, en toit fui je jetez del ventre ma mere."
        },
        {
            "ref": "21:11",
            "text": "Tu es mon Dieu des que je parti del ventre ma mere, ne te depars pas de moi."
        },
        {
            "ref": "21:12",
            "text": "Et pour ce que tribulation est pres et il n’est qui ait."
        },
        {
            "ref": "21:13",
            "text": "Moult veaux m’avironnerent et gras toriaus m’ont assis."
        },
        {
            "ref": "21:14",
            "text": "Il ont ouverte leur bouches seür moi comme li lions qui ravist et qui crit."
        },
        {
            "ref": "21:15",
            "text": "Je fui espanduz comme yaue, et tuit mi os sunt espars. Mon cuer est fet detournant comme cire en mi mon ventre;"
        },
        {
            "ref": "21:16",
            "text": " ma vertu est sechiée comme test et ma langue aerse à mes joes et tu m’as demené en poudre de mort;"
        },
        {       
            "ref": "21:17",
            "text": "et pour ce mont avironne pluisour chienz et conseil des mauves m’ont assis et nos piez"
        },
        {
            "ref": "21:18",
            "text": "et ont nombréz touz mes os. Il me virent et regarderent et deviserent "
        },
        {
            "ref": "21:19",
            "text": "et departirent à euls mes vestemens et mistrent sort seür ma robe."
        },
        {
            "ref": "21:20",
            "text": "Sire n’esloigne mie t’aide de moi, mais regarde à moi deffendre."
        },
        {
            "ref": "21:21",
            "text": "Diex delivre m’ame de l’espee, c’est de « la mort d’enfer », et delivre m’ame de la main del chien, c’est à dire « de la poeste au deable »."
        },
        {
            "ref": "21:22",
            "text": "Sauve moi de l’ourgueil de lion, et mon humilite de la corne de licourne."
        },
        {
            "ref": "21:23",
            "text": "Je raconterai mon non à tes freres et te loerai en mi l’assemblee."
        },
        {
            "ref": "21:24",
            "text": "Loez nostre Seigneur vous qui le cremez; j’oï toute la lingnie de Jacob."
        },
        {
            "ref": "21:25",
            "text": "Toute la semence de Israël le criemme por ce qu’il ne despite pas l’oroison del povre, ne il ne destourna pas la face de moi et il m’oÿ quant je criai à lui."
        },
        {
            "ref": "21:26",
            "text": "Ma loenge est à toi grant assemblee; je rendrai mes veuz devant ceux qui le criement;"
        },
        {
            "ref": "21:27",
            "text": "li povre mangeront et seront saolé et loeront nostre Seigneur et ensement cil qui le requierent et lor cuer vivront pardurablement."
        },
        {
            "ref": "21:28",
            "text": "Tuit cil qui sunt en la terre se ramemberont et seront converti à nostre Seigneur et toutes les mesnies des gens aoreront devant lui;"
        },
        {
            "ref": "21:29",
            "text": "et pour ce que le roiaumes est de nostre Seigneur, et il avra seignourie seür les genz"
        },
        {
            "ref": "21:30",
            "text": "et li riche de la terre mengeront et aoreront. Tuit cil qui descendent en terre cherront devant lui"
        },
        {
            "ref": "21:31",
            "text": "et m’ame vivra à lui et ma semence, c’est « mes enfanz », serviront à lui generation à venir."
        },
        {
            "ref": "21:32",
            "text": "Sera anoncié à nostre Seignor et li ciel, c’est « li saint », anonceront la justice au pueple qui neistra que nostre Sires a fet."
        },
        {
            "ref": "22:1",
            "text": "Nostre Sires me gouverne et nule chose ne me faudra. "
        },
        {
            "ref": "22:2",
            "text": "Il m’a mis et alor ilec en lieu ou petiz estoit. Il m’a nourri seür yaue de refection et à ma vie (convertie). "
        },
        {
            "ref": "22:3",
            "text": "Il m’a demené en voie de justice pour son nom car je irai en ombre de mort."
        },
        {
            "ref": "22:4",
            "text": "Je ne criembrai mie maulz et pour ce que tu es à moi; ta verge et baston m’a conforté, c’est à dire « ton chastiement et ton soustenement et ton confortement m’ont tenu en prosperite », c’est « en bon estat »."
        },
        {
            "ref": "22:5",
            "text": "Tu as appareillié table devant moi contre ceulz qui me troublent; tu as engressié mon chief en huile et comme mon hanap est cler et noble en huile et enivrant"
        },
        {
            "ref": "22:6",
            "text": "et ta misericorde sera o moi en touz les jours de ma vie que je habite longuement en la meison nostre Seigneur."
        },
        {
            "ref": "23:1",
            "text": "La terre et la plenture est nostre Seigneur; li mondes des terres et tuit cil qui habitent en icelui;"
        },
        {
            "ref": "23:2",
            "text": "car il a fondé sor les mers ou l’a apareillié sour les flueves."
        },
        {
            "ref": "23:3",
            "text": "Qui montera el mont nostre Seigneur et qui estera en son sainct lieu ?"
        },
        {
            "ref": "23:4",
            "text": "Cil qui est innocent de mains et net de cuer qui ne veut m’ame en vain ne jurra pas en tricherie en proisme."
        },
        {
            "ref": "23:5",
            "text": "Icestui recevra beneïçon de nostre Seigneur et misericorde de Dieu qui est son salut"
        },
        {
            "ref": "23:6",
            "text": "c’est generationz de ceuz qui quierent Dieu et qui quierent la face de Dieu de Jacob."
        },
        {
            "ref": "23:7",
            "text": "Princes ouvres vos portes; et vous portes pardurables levez vos chanz car li rois de gloire enterra."
        },
        {
            "ref": "23:8",
            "text": "Qui est cist rois de gloire, c’est « nostre Sires », fors et puissanz en bataille ?"
        },
        {
            "ref": "23:9",
            "text": "Princes, ouvrez vos portes et vous portes pardurables levez vos chanz et li rois de gloire i enterra."
        },
        {
            "ref": "23:10",
            "text": "Qui est lis rois de gloire li Sires de vertu comme il meismes roi de Gloire ?."
        },
        {
            "ref": "24:1",
            "text": "Sire ja levée m’ame à toi"
        },
        {
            "ref": "24:2",
            "text": "mon Dieu j’ai fiance à toi; je n’ai pas honte "
        },
        {
            "ref": "24:3",
            "text": "et mes anemis ne m’escharnissent pas. Et tuit cil qui t’atendront ne soient pas confundu."
        },
        {
            "ref": "24:4",
            "text": "Tuit cil qui aorent faussement et mauvesement soient confundu. Sire, moustre moi tes voies et enseigne moi tes sentes"
        },
        {
            "ref": "24:5",
            "text": "et drece moi en ta verite et m’enseigne car tu es mon Dieu et mon sauvement;"
        },
        {
            "ref": "24:6",
            "text": "et remembre t’en de tes miseration et de tes misericordes qui ont esté des les commencement del monde."
        },
        {
            "ref": "24:7",
            "text": "Sire ne ramembre pas les pechiez de ma grevance et ne ramembre mes ignorances. Ramembre toi de moi selonc ta misericorde et Sire par ta bonté "
        },
        {
            "ref": "24:8",
            "text": "nostres Sires est douz et droituriers - et pour ce donra(-t-)Il loi aus pecheurs."
        },
        {
            "ref": "24:9",
            "text": "En la voie, il esdrece ceuz qui sunt debonnaires en jugement et en seignera les debonnaires es voies."
        },
        {
            "ref": "24:10",
            "text": "Toutes les voies nostre Seigneur, c’est à dire « toutes les oeuvres nostre Seigneur », sunt misericorde et veritez et requeranz son testament et ses tesmoins."
        },
        {
            "ref": "24:11",
            "text": "Sire, tu seras debonnaire à mon peschie pour ton nom adrecier."
        },
        {
            "ref": "24:12",
            "text": "C’est grant chose qui est homs qui creint nostre Seigneur: il li a establi loy en la voie qu’il a esleüe."
        },
        {
            "ref": "24:13",
            "text": "S’ame demorra en biens et sa semence aura la terre en heritage."
        },
        {
            "ref": "24:14",
            "text": "Nostre Seigneur est firmament à ceuz qui le creiment et que son testament lor soit manifeste."
        },
        {
            "ref": "24:15",
            "text": "Mi oeil sunt tous emps touné vers nostre Seigneur et pour ice que j’errai chaï mes pies el las."
        },
        {
            "ref": "24:16",
            "text": "Regarde moi et aies merci de moi, je sui seul et sui povre."
        },
        {
            "ref": "24:17",
            "text": "Les tribulations de mon cuer sunt mon reploies. Delivre moi de mes necessitez."
        },
        {
            "ref": "24:18",
            "text": "Voies mon humilite et mon traveil, et pardonne moi touz mes pechiez."
        },
        {
            "ref": "24:19",
            "text": "Regarde mes anemis et pource qu’il sunt monteploie et m’ont haï de felenesse haine,"
        },
        {
            "ref": "24:20",
            "text": "garde m’ame et me delivre que je n’aie honte et pource que j’ai esperé en toi."
        },
        {
            "ref": "24:21",
            "text": "Li innoncent et li droiturier se tindrent à moi pour ice que je t’ai atendu."
        },
        {
            "ref": "24:22",
            "text": "Sire Diex delivre moi, delivre Israel de toutes leur tribulacions."
        },
        {
            "ref": "25:1",
            "text": "Sire juge moi et pour ce que je suis entier en mon inocence et je esperant en nostre Seigneur ne serai pas enfer(mé)s."
        },
        {
            "ref": "25:2",
            "text": "Sire, prueve moi et me tempte. Vaille mes rains et mon cuer"
        },
        {
            "ref": "25:3",
            "text": "et pour ice que ta misericors est devant mes iex et je t’ai pleü en ta verité."
        },
        {
            "ref": "25:4",
            "text": "Je ne sis pas o concille de vanite et ne suivrai pas o ceuz qui font vanite."
        },
        {
            "ref": "25:5",
            "text": "Je hai mese - c'est l’assemblee des mauvais - et ne serai o les felons."
        },
        {
            "ref": "25:6",
            "text": "Je laverai mes mains entre les innocens et environnerai ton autel"
        },
        {
            "ref": "25:7",
            "text": "que j’oie voies del gente et raconte toutes les merveilles."
        },
        {
            "ref": "25:8",
            "text": "Sire, j’ai amé la bonte de ta meison et le lieu de habitation de ta gloire."
        },
        {
            "ref": "25:9",
            "text": "Diex, tu ne destruies pas m’ame o les felons"
        },
        {
            "ref": "25:10",
            "text": "et ne me maine o les hommes de sane es mains desquiex iniquitez sunt. Lor destre est raempliz de donz;"
        },
        {
            "ref": "25:11",
            "text": " adecertes je entrai en mon innoncence et rachetai moi et aie merci de moi."
        },
        {
            "ref": "25:12",
            "text": "Mon pie estut en droit; Sire je te beneitrai en Eglises."
        }
    ]
}
